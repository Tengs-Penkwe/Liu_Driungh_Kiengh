# 民國紀事本末

**劉仲敬**

#### [**目錄**](#top)

- [碧海桑園，秋聲杜宇](#碧海桑園秋聲杜宇)

- [導言](#導言)

- [Ⅰ 新軍篇](#Ⅰ-新軍篇)

- [Ⅱ 軍興篇](#Ⅱ-軍興篇)

- [Ⅲ 立憲篇](#Ⅲ-立憲篇)

- [Ⅳ 行憲篇](#Ⅳ-行憲篇)

- [Ⅴ 癸丑篇](#Ⅴ-癸丑篇)

- [Ⅵ 僭主篇](#Ⅵ-僭主篇)

- [Ⅶ 重光篇](#Ⅶ-重光篇)

- [Ⅷ 殘照篇](#Ⅷ-殘照篇)

- [Ⅸ 回光篇](#Ⅸ-回光篇)

- [Ⅹ 虞淵篇](#Ⅹ-虞淵篇)

- [Ⅺ 革命編年史](#Ⅺ-革命編年史)

- [Ⅻ 法統編年史](#Ⅻ-法統編年史)

- [「1949年10月1日」之後的未出版部分](#1949年10月1日之後的未出版部分)


## 碧海桑園，秋聲杜宇

陶公述懷，溫柔其表、沉靜其質。殆其心知滄桑靡常、人心唯危，然不常之變終不能奪不變之常。故而不怨天、不尤人，無咎無悔。桑園之為桑園，原為吞江臨流、揚帆巨海而設；但問耕耘、不問收獲，縱曰得仁、不外初衷。九州島島板盪、洪流潰決，私智小術烏足為恃？巧偽之徒避居高原，閉關自雄，一若智不可及；實則不過延誤數十年，坐待洪峰叩門而已。昔者憚於偕信友、守正統、著先鞭、循浩盪主流、據形勝之地；今則唯有召游寇、取偏鋒、步後塵、逆流搶灘、行險僥幸、求殘破之局而已。往者已矣，來者可追；祛諉過之文、絕飾非之智，而有《民國紀事本末》。所謂紀事本末者，洗盡深文周內、僅存時序紀事也。是為序，賦詩和陶志之。

　　

　　**蒿裡行**

　　駕言石城道，平旦大梁門。

　　橫流平陸闊，邱隴畛雲翔。

　　修途靡日夜，登臨睨上都。

　　左顧極淮漢，右眷在三河。

　　龍淵未易攀，淚下嘆東流。

　　烈烈悲風動，森森巢樹秋。

　　柔條收紅葉，玄鬢送芳華。

　　微軀感節物，凝霜墜礪陰。

　　俯仰傷泉壤，流盼絕音塵。

　　明德復何補，遷化總荒邱。


## 導言

迄今為止，民國歷史著述的特點是：從來不缺資料，但厘清線索和脈絡極其困難。有價值的研究只有兩類。其一，各種非常細節的專題。其二，以政治斗爭、軍事行動、國族認同為中心的宏大敘事。這兩種著作的共同特點是：讀者無法看出這一時期的人類活動跟其他時期有什麼區別。如果對照世界史和英美正統史學，立刻可以發現：其中缺少一種最古老、最重要的歷史——憲制演變的歷史。

憲制演變恰好是民國時期的最大特點和主要線索。

周秦之變以後，中國政體凝固於帝制一官僚政體。二千年來，只有細節上的修訂。

民國卻像雅典和弗洛倫薩一樣，是一個不折不扣的憲法實驗室。中國在這段時間設計和施行的憲制，多於其他歷史時期的總和。這一時期的政治、軍事行動大多數都有憲法斗爭的性質，關系之大只有美國獨立戰爭和南北戰爭可以相比。然而，大多數作者對此視而不見，仿佛這一切跟朱元璋、張士誠爭奪權威的戰爭毫無區別。如果美國作者把獨立戰爭或南北戰爭寫成華盛頓和林凱南征北戰的歷史，不提或很少提制憲會議或州權問題，沒有人會感到滿意。然而，相對應的中國著作確實就是這樣做的。

以「三一八」事件為例，相關的研究已經深入到這種程度——組織者、學生領袖和輿論領袖每一天的所作所為都無所遁形。可是，大多數著作對執政府尷尬的憲法地位（這是危機的直接原因）視若無睹。亞裡士多德或馬基雅維利不可能如此遲鈍，對哪怕是最短命、最無足輕重的憲法實驗不予理睬。

本書的用途就是填補這個空白，盡可能采取最簡單、明晰的方式——編年史，沿著時間順序展示憲制演變的來龍去脈。與這條線索有關的事件才詳細記錄，否則予以忽視。因此，與大多數著作相反，本書忽略了大部分軍事行動，卻把具有因果關系的憲法斗爭連貫起來。這種斗爭決定了中國的命運，塑造了近代亞洲的結構，比那些重要人物如何雄才大略或卑鄙無恥的記錄重要得多。

粗略地說，民國憲制問題可以分為三個階段。

其一，辛亥以後各種建立憲制政體的藍圖。與某些說法相反，此時斗爭各方（包括復辟者）無一反對立憲政體和國會權力。他們只是想把自己的憲制藍圖強加於人（爭奪法統）。其二，執政府廢除法統，廣州護法政府改組為黨國革命政府。中國進入革命時期。與某些說法相反，此時斗爭各方無一反對革命。他們只是想把自己的革命路線圖強加於人。其三，國民政府單方面結束訓政和行憲的行動導致了中國的長期內戰和分裂。此後，孫文的革命路線圖（從訓政到憲政）在他沒有考慮過的地方施行。從技術上講，這種憲制演變總結了辛亥以來的憲法實驗，同時使中國的權力對立變成了憲法性分歧。這種分歧將會牽動中國和東亞的深層結構，但本書敘事的時間段就在這裡結束了。


[返回](#目錄)

----

## Ⅰ 新軍篇

辛亥之役，多極動員，場景類似後現代劇：不守三一律，無明確主角。各黨徇私揚己之說，皆非平允。唯新軍之先鋒、觸媒角色，眾議僉同，實不容誣。衡以故史，進化自有其間歇平衡波動，歷史徑路之要害歧點，為數有限、一刻千金。得時者興、失路者亡；大抵視組織密度最高，行動意志最堅之關鍵少數為轉移。若克林威爾獨立派清教徒、伊斯蘭聖門弟子團、雅各賓俱樂部、青年土耳其黨，皆此屬也。而東土順民大多數之散漫游移、機會主義，遠較列國為甚。立憲黨人請願變法不獲已。民黨運動幫會，烏合取敗。輿論、教育緩不濟急。終能攻堅蹈險，別開生面者，其唯新軍乎？然民眾觀潮，精英自閉，欲造多數主人翁共和之邦，不亦遠乎？先鋒革命家之軍事雅各賓主義，自始即含退化種子。新邦肇造、虎頭蛇尾，成也新軍，敗也新軍。欲明本末，不可不先溯其源流。

自大彼得微行變法以來，後發國家相率步入趕超型近代化狹路。其道起於練新軍者，十居七八。蓋邦國耀軍於外，如人靠衣裝：貧富懸隔、優劣易見，利弊分明、愚者難欺；而內蘊恆質、微妙難測，人人言殊、頗難取法。尤要者，新軍之新多限於器物。時君盡可保持傳統社會於隔離狀態，一意興軍、後顧無虞。國強而民弱、主智而下愚，兩得其便。至於後事逆變，多出廟算之外，斯亦無如之何。

甲午喪師，庚子辱國，湘淮武衛，幾同春水，八旗綠營，久稱朽木。光宣新政軍事大綱，首在新建陸軍三十六鎮，而後次第裁撤舊軍。創制取法德日，本兵多用親貴，如鐵寶臣之主陸軍。中級軍官培養，好選勛臣子弟，如哈漢章之受公費，以其先人哈元生(平苗健將)故。凡百舉措，皆以破洪楊以下督撫外重之局。無奈形勢強於個人，清制從明，宗奉洪武，理財端賴儲蓄，懸聚斂之臣為厲禁。太倉紅黍盡於咸同兵事，以客卿力，整頓關、鹽，數興洋債，牽補度日。庚子國變，公私盪然，賠款尚望各省攤銀，況新軍之無底洞乎？司農仰屋，少府掩耳，飲鳩無術，終委督撫。各省財脈政術，自難強同。三十六鎮，半屬畫餅，真有成效者，首推北洋、鄂軍。是以集權內重之術，反為方伯借光。長曾李傳人私軍之弊，舉社稷殉之，余毒流於異代。天心喜禍，時運移人，一至斯歟。

直鄂新軍，自始意態不同，創制者身教有以致之。北洋重功利，以李文忠百足之蟲，袁公技術務實主義、政治機會主義，楚咻齊染，青出勝藍。北洋一脈左右逢源，司社稷民命幾三十年，豈曰幸致？

士論以袁公」不學有術」襯張文襄」有學無術」，然香濤固非不解權變者。清流高蹈召敗，彼獨騰達；帝後形同水火，調和有術；屠財如崩，清望無損；興學改制，新舊皆服，鹽梅幹城，談何易哉。唯服官數十年，不改書生意氣，為李文忠所笑。苟非若是，幕賓之盛，豈能冠絕一時。梁星海、樊雲門、辜湯生皆眼高於頂目無余子者，芻狗君相、橫絕百僚，安得受彼羅致。鄂軍雖以丫姑爺張彪統制，學生官實居主流，重義理輕功利。江漢新軍學術之盛學風之美，十八省無比肩者。文學社、共進會本為同代眾多勸學團體之一沙，初非革命健者，受時風鼓盪而加盟者，唯以才勝；鄂軍始得以貧薄之資，跨江凌粵，並坐於天驕北洋之列，唯以學重，易受新潮鼓動，舍利歸仁、身先萬眾，匹夫下吏為天下率、有眾一成為竹帛垂，其唯鄂軍乎？香濤勸學之心，固非及此；然培植之功，愛士之誠，有足多者。垂范新邦、遺德尚遠，未可以彼之盡瘁虞淵而忽之。

南皮既沒、項城閑廢，朝堂空矣。親貴終有揚眉之快，行威廉凱撒錦囊秘計：」皇族典兵，毋予外臣。」鐵良蔭昌，國之幹城；澤公主計，肅王領警；陶齋季和，犬牙相維；一若順康開國之厲，復見於今。黃鶴樓頭，名士星散；毫宋故宅，釣翁可忌。北廷智珠在握，乃賞拔少壯吳祿貞、張紹曾、藍天蔚輩，以孤北洋舊將之勢。江湖已靜，僅余革黨孤窮之徒，旋起旋敗，羊城精華俱盡，殘者唯克強。兆銘博浪揮椎快哉一舉，烈德至矣，未見其能撼丘山之固。不數月而保路軍興、關河易色，實出在事各方成算之外。

路權問題詳於他篇，此無贅述必要。其精義在皇室以新政重斂損農之際，復與傳統柱石士紳為敵。集權削藩策、親貴排漢策本為一體，天衣無縫。傳聞南皮苦諫，攝政王對曰：「無預孤家事。」大臣以是有」南人不相宋家傳」、」追隨落日到虞淵」之嘆。新政以民族君主國為模板，浸染十九世紀末葉「集權即進步」宗風，大失各省實力派之心。天步多艱，正為此輩收復失地造時。否則革命黨根基薄弱，實不足以傾國。多方角力，清室收完敗，民黨取虛名，唯地方實力派坐收全功。

辛亥軍政形勢，滇晉軍方獨大、江浙士紳議會居上，他省介於其間，名之軍紳政權，可得其實。以大略論，同盟會多在軍中、立憲派多為議紳。私人關系、地方派系重於黨派分歧、原則理念。諸君無論出身、新舊，皆受吸毒式招收游民–軍餉膨脹–財政崩潰–任用私人–把持餉源–勒逼地方之經典進程驅使。以浙省之富，軍興旬月、藩庫一空，加派鞭捶、民怨鼎沸。共和民國虛文高義，掃地盡矣，軍事雅各賓主義有其自然退化定理；不待北軍，已由革命黨嫡系首開其端。民國呱呱未落，已負重債，與財政災難相始終。和議、內政、外事、邊爭無不受財匱驅動，其命也夫！

初，聯軍撤退，帝後還都，李文忠勞瘁以終，乃授北洋遺業於袁，承聯軍天津臨時政府興辦地方自治之基，練新軍巡警，開司法裁判所，實為光宣新政受精卵。光緒二十九年（一九〇三），發表慶王為練兵處總理，袁任會辦，鐵良為襄理，練六鎮新軍為後繼者垂范。光緒三十一年（一九〇五），改官制，組陸軍部、劃全國新建陸軍三十六鎮，以度支不繼，各省參差，至辛亥軍興，未竟全功。

新軍官佐，初出於北洋天津武備學堂。而後練兵處設陸小、陸中、陸大及各專門學堂，繼而各省建講武堂。北洋六鎮士卒以定武軍四千七百五十員為基幹，陸續募兵於徐、淮、魯、豫、直、奉（不取南人為北洋心法，以北人朴厚敢死，易於馴順，南人巧詐多智，自喜好爭故。非僅便於求近。雖吞江漢，家法不改）。至辛亥，舉國新軍練成者二十四萬，北洋居十四萬，問鼎之勢已成。

辛亥，第一鎮何宗蓮鎮北苑翼京師，第二鎮馬龍標鎮遷安，第三鎮曹錕鎮長春，第四鎮陳光遠（護）鎮馬廠，第五鎮張懷芝鎮濟南，第六鎮吳祿貞鎮保定。每鎮萬一千至二千不等。禁衛軍一萬二千五百一十三員，原攝政王自將，後交王弟載濤。袁氏組閣，奪載濤軍歸馮國璋。江北新軍為擬議中第七鎮，直、魯、豫、熱、遼、吉、黑七省新軍皆以六鎮抽調官卒為核心建成，故多附從六鎮。姜桂題毅軍出自鮑超-宋慶-馬玉昆，歸榮祿為武衛左軍，本擬裁並，以其子弟兵傳統深厚，兵變可憂，姑從舊。此軍乃曾滌生化石，思想最舊，形勢孤立，非附北洋不得自存，故論者多視為北洋新軍支流。

六鎮之外，鄂軍為壯，彰德秋操，獨擅南方之強。論其始則於光緒二十二年（一八六九）張香濤編練護軍營，采德式軍操，不過一千一百人。二十八年（一九〇二）擴為兩翼，三十年（一九〇四）改翼為鎮，三十二年（一九〇六）統編為第八鎮及第二十一混成協。辛亥，張彪為第八鎮統制，兵萬五百零二員，逃於江上；黎元洪為第二十一混成協協統，兵四千六百一十二員，擁為都督。

鄂軍之壯，不以軍資，人丁亦薄，獨恃學風之盛。儒士典軍，以一省之貧薄，乃與舉國輸捐之北洋同列並坐，三江兩粵之富，黯然失色。文襄畢生引為自豪，自命步武曾左，無負聖明，臨終家人尚乞謚襄不謚忠（忠文襄武）。然文學社之流（革命團體無不以勸學團體始，孫文興中會亦萌於輔仁文社，可見愚民之重要，北洋選丁標准曰朴曰愚，萬不可易）亦緣而興，張彪稱黨人多至三分之一，以辛亥標准，已屬可驚，多數新軍不過二三「十二月黨人」密謀，去之則全師瓦解。鄂軍首義之榮，不得不奉於南人不相之張督，恐其忠骨難安於九泉之下。

黎督就位，擴軍為急，步隊增至四協，炮隊兩標，馬隊兩標，繼而增至步隊八協，炮隊三標，兵眾五萬余，仍不免敗北。各省效之，通國百萬有奇，南北政府坐困愁城，國未生亡形備矣。

湘軍始於光緒二十八年編常備軍，至三十一年端方撫湘成軍一協。宣統元年（一九〇九）整編為暫編二十五混成協，兵四千五十六員。然舊軍不廢，眾過新軍五倍。起義純出新軍會黨，以弱兼強，合編擴為五師，而以親銳援鄂，以是召亂。

秦軍於光緒二十八年由舊軍六旗編成，陝撫升允主之。三十二年，陝撫曹鴻勛補編炮隊馬隊，兵三千九百三十六員，本出甘軍，地非沖要，故於諸軍最弱（同光成例，陝甘一體，論軍則甘重陝輕，自楊岳斌、左宗棠駐節蘭山，相沿不改）。

晉軍起於光緒二十八年西林新政，仿武衛右軍章程，編常備軍步隊六旗騎兵一旗，員二千余。宣統元年陸軍部編為暫編四十三混成協。辛亥，譚振德任協統，兵四千五百五十七員。西林、項城素號瑜亮，而晉軍亦於北五省獨樹一幟，不附北洋。軍興，「閻海龜」因表裡之固、太谷之殷，遣散客軍，效東瀛軍國民政術，融退伍兵、後備軍、鄉政自治於一體，省庫不耗，府兵在民，晉人治晉，根基不拔。客軍入晉者數，能逐其省軍而不能撼其基層，終必自去，坐待紳民擁百川復位。兵費省則建設費足，稅輕而民奮，模范華夏，遺愛一方。雖雲山河之固得天獨厚，較劍門之險、蜀政之亂，正所謂桃李不言者。

甘軍於光緒二十八年由陝督松蕃改編舊軍而成。光緒三十一年，陝督升允改常備軍為新軍，名新而實舊，宣統元年擴為一協一標，一協以張行志（固原提督）主之，一標以回將馬福祥主之。宣統二年（一九一〇），陝督長庚補馬隊為一標，回將馬安良主之，此甘河馬閥吞西北之始。辛亥，兵六千八百余。

光緒三十二年，新疆巡撫聯魁編練省軍，二千八百余員。宣統元年，陸軍部編為三十五協，辛亥，王佩蘭任協統。另有伊犁新軍，將軍長庚所練，兵二千五百余員。初，劉錦棠建省，伊犁將軍不廢，守伊塔俄邊，故一省二主。

光緒二十八年，江督劉坤一改編常備、續備。巡警軍，光緒三十年，江督魏光燾編武威軍兩翼。光緒三十一年，江督周馥合編諸軍為第九鎮，徐紹禎為統制。年終，江督端方補步隊馬隊各一。

光緒三十年，蘇撫端方首練蘇軍，三十三年（一九〇七）編為暫二十三混成協。辛亥，艾忠奇任協統。第六鎮兵八千二百五十五員，二十三協兵四千三百四十五員。軍興，與各省援軍合編為北伐軍二十師，和議既成，黃留守裁並為五師，分駐寧蘇揚鎮。

皖軍起於光緒三十年誠勛改編防營，次年編為一協，立督練公所。三十四年，炮隊隊官熊成基起義事敗，宣統二年唐啟堯任公所參謀處總辦，兵千五百五十員，守安慶，城大兵單，素瞻上游（湖口）馬首。

贛軍起於光緒二十八年江西巡撫李興銳改編防營為常備、續備軍，三十一年，布政使周浩改常備為一協。宣統元年整編為新軍第二十七混成協。宣統三年（一九一一），吳介璋任協統，兵四千二百八十七員。駐湖口、省城。

浙軍起於光緒二十八年浙撫任道鎔改防營為武備軍，宣統元年擴為混成協，次年整編為陸軍第二十一鎮。辛亥，統制蕭星垣，兵七千余。

閩軍起於光緒二十九年閩督許應騤編防軍為常備軍左右鎮，光緒三十一年，整編為陸軍第十鎮，孫道仁任統制，兵六千七百八十八員。

粵軍起於光緒二十九年西林署粵，編練常備軍十五營。次年，粵督張人駿編為一協。宣統元年粵督袁樹勛擴為兩協。宣統三年陸軍部整編為第二十五鎮，未成而辛亥軍興，此時龍濟光任統制，兵三千五百余。

桂軍起於光緒二十八年柯逢時撫桂，以贛軍二營自隨，入桂，擴為五營，三十二年整編為兩標一協，分鎮龍州、南寧、桂林，風潮迭起，至辛亥軍興未成，其時趙恆惕任協統，兵二千五百余。

滇軍起於光緒二十八年編練常備軍，三十三年滇督錫良編為一協，以陳宦任協統，教練精良，規模漸立。宣統元年，陸軍部整編為第十九鎮，三年鍾麟任統制，擁兵七千，雄鎮南中。

黔軍起於光緒三十二年西林署黔，編常備軍為一標，後欲擴為二，以財力不充，官兵逃亡，及軍興未成，袁保義、趙純誠分任標統，兵不滿二千，械彈兩缺，幾不成軍。

蜀軍起於光緒二十九年錫良署川，練常備軍七營，三十二年編為第三十三混成協，三十三年，護理川督趙爾巽任鍾穎為協統，旋率部入藏。宣統元年，朱慶瀾繼為協統。三年擴編為陸軍第十七鎮，朱慶瀾署統制，兵員未足，保路軍興，時有兵約六千，訓練極差，為諸省殿。

諸軍守京師本位，內強外弱，北重南輕。禁衛軍員滿械利，獨守宮室；北洋七省次之，環衛七省，部伍齊一。南省諸軍，唯鄂稱壯，江則參差。南國拼湊雜陳，皆不足道。西垂滇甘虎據，俯視鄰省。民國未兆，政勢已定：京寧漢三角幹天位，非據其一，王業不成；甘滇謀伯業，足逞方伯之志；余子碌碌，自守亦難。

[返回](#目錄)

----

## Ⅱ 軍興篇

宣統三年四月十一（一九一一年五月九日），清室頒鐵路國有化詔書。四月二十二（五月二十日），詔准四國銀行團」粵漢川漢鐵路借款合同」。五月二十一（六月十七日），川漢股東成立」保路同志會」。七月初九（九月一日），川路股東大會議決：全蜀抗糧抗捐。七月十五（九月七日），北，川督趙季和(爾豐)單方面解散省咨議局，劫持保路同志會代表蒲殿俊、羅綸諸人。蜀父老哭於督衙，巡防營護主，屠成都，街市一空。城閉，偵騎四出。同志會匿者削木為紙，瀝血為墨，投諸錦江，告變各郡。七月十七（九月九日），北廷電令取締保路同志會，著趙督」切實彈壓」，君臣之義盡矣。諸郡紳糧抗旨，興保路同志軍，官軍擁孤城，電線驛運皆絕。七月二十（九月十二日），端午橋(方)奉朝命統鄂軍勁銳入蜀，旋為部將蜀紳誅於資州，而漢上空矣。八月初四（九月二十五日），榮縣獨立，全蜀大震。彭、眉、溫、崇、簡、嘉，敘次第相應，府縣命官棄印走避。民軍會於下渡口，官軍敗績。

初(光緒二十二年)，北廷特設鐵路總公司，以盛杏蓀為督辦鐵路大臣，借債興路，無與民間事。光緒二十九年，川督錫良上書，請以租股代外債，稍挽利權外溢之勢，士論景從，以為謀國之忠。越明年，張文襄從王先謙議，收回粵漢鐵路築路權。借經濟民族主義勃興之勢，鐵路華款商辦蔚然成風，與國會請願同為士紳政治覺醒首期表現，成效最著者，莫如湯壽潛滬杭鐵路，此亦蘇浙經濟成熟、士紳壯大之顯例。不幸內地各省，無此條件。粵川兩路，空賬累累，勢成不了之局。宣統二年，徐菊人去位，盛氏復主郵傳部，重談鐵路國有，商股補償規劃，不出官商宮市傳統，」半尺紅梢一丈綾」耳。尤犯蜀紳之怒者，蜀款僅折粵款六成。小道流言，蓋畏粵東黨人刁民之眾而謂蜀人馴善易與也。蜀地素號富實，民風保守不與立憲革命，竟有孤注先發之雄，殆為此耳。

杏蓀素有巧宦之名，亦官亦商。生財妙道，首在借官勢逐退競爭對手如徐潤等；轉嫁自身虧累於國庫，如法越之役招商局案；銜天憲勒逼民間投資者，如保路事。歷事三朝，周旋兩相，一日無官，惶惶如也。凡彼經營，無不公私皆貧而官獨富。此輩享一日之榮，民間資本一日無望，尚有許以近世布爾喬亞先驅者，豈不謬哉！辛亥之變，機關算盡，反誤卿卿，身負南北通緝，名列君民罪魁，正所謂禍福無門，唯人自召，曾無絲毫之枉。可嘆者，前車已覆，來者方多，其道尚有綿延之勢。

蜀議紳進退之度，付諸公論，而後集會，而後抗稅，而後請願，而後乞於民眾，非經誅戮，決不以力相報，深合立憲之道，雖長期國會三級會議，蔑以復加。北廷稍有對話誠意，必有雙贏之美，皇統之福也。不幸彼之舉措，自始不外勒兵待變。去王人文，用趙季和，以科舉儒臣畏清議念桑梓，斷難以雷霆手段大張天威，豈如漢軍旗人本我家奴，絕無外心，征康屠藏，不避喋血也。廟算定於是，天道報於是，恃新軍者亡於新軍，夫復何怨？張文襄入閣，危言直省民變可虞，攝政王笑曰：」有新軍在。」之洞吐血而退，垂危，王臨張宅，之洞唯垂淚數行，無復一語。王歸，乃太息」亡國之君」者數，旋卒。國之將亡，不出於自伐者鮮矣。

宣統三年八月十八（一九一一年十月九日），漢口俄租界炸彈案破獲，漢上官廳決意清查新軍。八月十九（十月十日），新軍入督衙，瑞撫張鎮走江上。八月二十（十月十一日），變軍推黎元洪為鄂軍政府都督。八月二十一（十月十二日），民軍克復漢陽漢口，詹大悲自立漢口軍政分府。八月二十三（十月十四日），北廷發表袁世凱為湖廣總督。八月二十六（十月十七日），鄂軍政府頒布《中華民國軍政府條例》。八月二十七（十月十八日），外蒙宣告獨立。八月二十八（十月十九日），劉家廟之役，清軍敗績。

文學社加盟革命，極具業余性質，反偵察意識薄弱，勢將為布爾什維克所笑。可見中產良家子極不適於密謀造反，開國帝王必出流氓黑幫，有其「存在合理性」。兵變之起，多因軍中盛傳官府已據有黨人名冊，全軍政審殆無可免。以華人傳統，難以信賴官廳不罔不縱之德。為身家計，與其坐待大獄，何如孤注先發？（此即蘇峻起兵「寧在山頭望廷尉，不在廷尉望山頭」之意）。以革命功成人人邀賞之日最誇張估計，革命黨各派（未必協調一致）及同情者（未必不為觀潮派）不超過新軍三分之一。若無大索之事，起義勝算絕不優於黃花崗。清室之亡，淺而言之，可謂亡於其自傷技術高於革命黨劣質炸彈；統而言之，實系秦政防猜之術再度（既非首度亦非末次）完成其設定功能。

兵變起於臨時同情革命者及自救者，革命黨自始既無領導權，可見」出賣領導權於溫和派」問題從未存在。咨議局諸公加入軍政府，於鄂軍政府合法性及社會代表性實有裨益，且籌餉負重，非士紳合作不可。議長湯化龍於此尤有大功，鄂軍不至瓦解為流寇，糧台豈曰無功？湯黎皆溫和派，摩擦累累，民黨中堅黃興反與湯議長情投意合，此即小圈子政爭，私恩派性重於政見原則之一例。真以激進立場而分立者，唯詹大悲漢口分府略似。馮軍陷漢口，詹氏走九江，此後鄂軍內釁已無甚綱領之爭。軍政府條例之憲政意義，在於預設民元宋教仁憲法追認之半聯邦制：各省對中央自治，而各省內部軍政集權，府縣對省府無自治權。召亂侮亡，皆自此始。

外蒙獨立，遠在各省之先，蓋以光宣新政行於蒙疆者：興農墾（預示人口民族結構將有滿洲東蒙式急轉），開礦路（詹天佑京張鐵路為京庫路一期，清室不亡，二期當於本年動工），料民計賦點兵，無一非廢封建舊制，將為郡縣先聲。蒙疆若步關東安西後塵，蒙王僧團必為最大犧牲者，其聯俄叛華也宜。以彼立場，辛亥軍興之憲法意義，即在系於帝室血親之宗藩關系為漢臣單方面撕毀，蒙藩效忠者本即皇室而非國家，自此即可自由行動。【乃至「中華民國」一語，於蒙文即有「漢國」之義，是以日後袁大總統在四以「五族共和」相誘，終不能移。

八月二十八(十月十九)，劉家廟（現武漢江岸區）之役，清軍敗績。【劉家廟守漢口北門，蘆漢路終點，清軍退據孝感，三鎮雖失，全鄂未亡。然自民政而言，州縣唯三鎮馬首是瞻，襄、鄧、荊、郢皆逐滿官，效命軍政府。北廷所余者，蘆漢一路、大江一線耳。】

九月初一（十月二十二），湘省新軍會黨據長沙，軍門黃忠浩死之，巡撫余程格走避，舉焦達峰、陳作新為正副都督。同日，秦軍逐清吏，據省城。

保路以士紳為主，鄂變無明確中心。湘秦之變，始以黨人居領導地位。湘省新軍以寡凌眾，合並舊軍，獨攬治權，發兵援鄂，最有聲色。以征斂無藝，名器濫置，會黨無行，驕兵難制，先受議紳譏評。【湘咨議局頗欲舉譚組安（延闓）為湘督，不意焦、陳不待資詢議局，即已自行就任，賴組安力辭，局面幸未破裂。然】軍紳不和，其勢易動難安，後禍已伏於此。

九月初二（十月二十三），九江新軍成立軍政分府。九月初四（十月二十五），秦軍悉平渭南州縣，成立軍政府，【舉張翔初為秦督。】

辛亥軍務，與其視為南北兵爭，毋寧視為南北當局各自與財政崩潰社會解體進程爭時。大抵士紳參政較多之省，【亦即較遠於秦政——小農結構核心區之處，】取財有藝，緩沖有術，社會痛苦較輕。三秦地瘠民貧，士紳發育不全，腹背受敵之勢，危於南國遠矣。張督主敵，陝甘總督升允本系八旗賢者，素號能員，勤王健斗，非尋常督撫隔岸觀火可比，使蘭山之師底定三秦東出潼關，南國危矣。故陝甘之役，所關者重。辛亥地緣形勢有異癸丑，正以北國新軍以自我犧牲成全革命。唯其如此，承受社會解體之禍最重，秦軍革命先鋒井勿幕終以綏撫亂兵被戮，類似湘督焦陳，而秦省絕無譚組安議紳之流足能收拾殘局安撫地方者。和議既成，張督晉京不返，後任督帥政令不出渭橋，兵匪漸合，已成梁山世界，雖陸督【（建章）】擁親衛且不能保妻孥，況眾人乎？此時共和帝制新舊黨爭已無絲毫意義，有草頭王稍知除暴安良，即為順民之救主矣。

九月初六（十月二十七日），北廷發表袁世凱為欽差大臣，節制湖北水陸各軍。

初（八月二十一），朝命以蔭昌節制各軍，克期南下。此刻仍有「新軍不假外臣」之意。蔭昌亦旗人賢者，通各國文字，深諳兵略外務。彼所恃者：北洋新建陸軍二鎮及薩鎮冰水師分進合擊（黎宋卿勉就都督，所憂者亦以海軍巨炮為最，彼以炮兵預大東溝之役，浮海得免，故有此實踐），純以軍略，湘鄂聯軍實不能當，然則軍內政治之重，遠在戰術上。海軍校尉受新潮最早，多不樂戰，各國領事心系商務，一意勸和，甫經象征性射擊，即由英領事質證，達成停火協定。薩鎮冰個人忠於清室，與部屬議論不合，徑棄軍歸，各艦次第投效民軍。北洋二鎮實慰庭舊部，師次信陽（蘆漢路），兵車阻塞，遲遲其行，經旬未入鄂境寸步。蔭昌坐困孝感，徒見湘鄂勢合，各省蜂起，將令不行，諸軍解體，九月初四，民軍克三道橋，蔭昌知事不可為，折翅斂身。

蔭昌既敗，世凱呼之欲出。此前（八月二十三），攝政王從慶王苦諫，欲用袁為湖廣總督，袁以足疾力辭。八月二十九，慶王令內閣協理大臣徐世昌（菊人）入豫造袁，袁以六事為請：明年開國會，樹責任內閣，開黨禁，民黨合法化，軍權獨任，糧餉從豐。前三項即立憲派累次請願而不獲者。民黨一項，實既定事實逼成，南北和解最低綱領。末二項全為自身占地步。可見袁公未出成算已定，以立憲議和為綱。雖不免為己謀，不謂之此時華人所能選擇之最佳出路，不可得矣，取大位亦非幸致。諸王聞信大憤，而無如之何。蔭昌既敗，清廷已無選擇余地，不得已而用袁。

陳寅恪《王觀堂先生挽詞》足為詩史，其詞曰：「沉酣朝野仍如故，巢燕何曾危幕懼。君憲徒聞誒九年，廟謨已是爭孤注。羽書一夜警江城，倉卒元戎自出征。初意潢池嬉小盜，遂驚烽燧照神京。養兵成賊嗟翻覆，孝定臨朝空痛哭。再起妖腰亂領臣，遂傾寡婦孤兒族。」所未忍言者，立憲派和平請願乞開國會者數，竟召通緝，賴肅王援手得免；屠蓉城，「著實彈壓」之皇皇天語，載在典冊。兵戈一起，逐盜臣，許憲政，千依百順，柔態堪憐。此間厲於諍諫媚於強橫者，適足導民於輕法敬暴，終不免於食己之報。不知自省，何足責人？往者已矣，毋使新史氏太息「後人哀之而不鑒之」！

九月初七，北軍陷大智門。黃興、宋教仁抵漢口。

此刻北軍以馮、段為主力，馮當前敵，段駐武勝關為後勁，慰庭不出，如諸將何？大智門之役，北軍「忽然愛國」，三鎮之惡斗始於是。黨人盡銳援鄂，亦始於是。漢上系天下之命，其威自重，附義各省相繼承認鄂軍政府代理中華民國臨時政府。寧漢心結，已伏於此。

論史者有據黃詩「能爭漢上為先著，此復神州第一功」，虛造「革命黨統一領導全國」圖景，進而太息黃宋遲遲其行，坐失權柄。實則此詩下文即「吳楚英雄戈指日，江湖豪氣劍如虹。愧我年年頻敗北，馬前趨敗敢稱雄」。敬鄂人之為天下唱而愧己之不若，本無岐義，且與史事相合。民黨痛花崗精華盡喪，致力於行刺報復（汪兆銘所謂烈德），蜀鄂發難，非所料及，有如天賜重禮。後人張大其事，其心猶宋人必奉朱梁石晉逆臣國賊為正朔，為周宋爭「合法繼承權」出處耳，斷難視同信史。

九月初八（十月二十九日），晉軍參謀姚維藩率新軍入省城，巡撫陸鍾琦死之。諸將舉標統閻錫山出任晉軍政府都督。

黨人領導之功，於晉最著。閻姚皆同盟會員，議紳無權，新軍獨大，燕晉聯軍扼京師之亢，斷蘆漢餉道，救武漢於垂危之際，其功甚大。閻督內治有方，三晉號為模范；交鄰有術，河東罕受兵爭。唯以事齊事楚，有長樂老之遺意，頗不直於士論，然晉民受其實惠，亦有不可掩者。

同日（九月初八），張紹曾（二十鎮）、盧永祥（第三鎮）、藍天蔚（第二混成協）、伍祿禎（三十九協）、潘渠楹（四十協）兵諫於灤州，請開國會制憲，禁皇族參政。

初吳祿貞、張紹曾、藍天蔚密議，借永平秋操實彈入京，一舉廓清。事泄，朝命止諸軍，罷秋操。時彭家真、商震解運軍火，補給漢口前線，車次灤州，奉軍實予張部，共謀大舉。以北國民氣未開，姑以兵諫立憲為詞。

九月初九（十月三十日）,朝命資政院草憲法，下罪己詔，赦戊戌以降一切國事犯。

燕晉軍興，臥榻無復安眠。辛亥軍事，以此著最重，舊制棺木，於本日入土。立憲派苦爭不獲之至寶，四日（本日至九月十三頒布憲草）賤賣，已無買家。除黨禁而黨人久已自署，加張紹曾、吳祿貞新爵，適足資敵示弱，方寸亂矣，大勢去矣。論辛亥事者，得不推張、吳、閻、藍四將為首功哉。

九月初十（十月三十一日），長沙兵變，都督焦達峰、副都督陳作新死之。省議會舉譚延闓（組安）繼位。

湘省紳權素重，曾左賴之席卷東南。戊戌庚子，新舊士紳皆足為天下唱。立憲初起，湘議紳首彈巡撫濫權，蔑視國會，以致咨政院問責，軍機避位乞恩。其勢如此，坐令新進武夫獨據大位，必有怨望。況焦督處置乖方，哥老會兄弟恃「焦大哥」威令橫行省城，漁肉商民；封爵之濫，不下洪天王末路；合編新舊五軍，以寡臨眾，招禍自非無因。當時即有據「趙盾弒其君」之義，疑組安議紳實為幕後真凶者，否則變軍首腦梅馨豈能免誅？辯者則曰驕兵嗜血，已不能制，封賞之濫，啟彼犯上之心，既知立督者吾之槍桿，何憚以槍桿除之？譚公議紳皆文士長者，唯以柔術周旋諸將，免其糜爛地方，實無號令之威。觀譚公校場演武，其心乃惡「譚婆」之號，欲以神槍震懾武人耳。然終其一生，不免為武臣玩偶，欲立則立欲逐則逐，何能操控悍將？真偽難辨，姑存兩說，以待後賢。

焦案真相且不論，譚督繼位，即為士紳階級（無論針對黨人抑或針對驕兵）戰術勝利，而省府施治，自此稍上軌道，不可謂無議紳行政經驗之功，諸軍援鄂，有增無減，聯省立憲，矢忠南國及民黨立場，遠在晉軍正宗同盟會政權之上，尤非蘇鄂中間派之游移首鼠可比。故民黨亦不以焦案可疑為嫌，譚氏以民黨元老終，湘省數為民黨附義。兩湖同舟異命，恰與省府階級構成比例相反。

同日（九月初十），南昌紳商聞湖口馬當要塞陷落，說新軍協統吳介璋據省城，稱都督。

其先（九月初二），九江新軍已舉標統馬毓寶為都督，據江楚要害。贛省新軍本以湖口為主力，外重內輕。省城「忽然革命」，跡近投機，本難服人，況內治不修，兵變相繼，吳介璋、周恩灝、彭程萬席不暇暖，即為驕兵所逐。馬督乘亂入據，九江空需。同盟會黃雀在後，遣陳廷訓奪九江湖口，歐陽武踵馬軍之背，全有江西，舉李烈鈞督之，贛州自是為民黨先鋒。可見無功於起義有謀於據位，革命立憲兩黨皆優為之，未可偏取一面之詞。

同日（九月初十），滇軍三十七協協統蔡鍔率部攻督署，統制鍾麟同死之。遂取省城，禮送滇督李經義出境。

滇省密邇英法，當西南沖要，鎮兵精雄冠於六省（滇黔川湘桂粵），足為霸王之資。王綱解紐，方州無主，邊軍數興伯業，其道固無大異於六朝之襄漢，殘唐之河東。邊鎮軍強民弱，雖以士紳揚眉之際，滇議局獨居屍位，坐視軍官團攬權三十年。滇軍本多留日士官，辛亥舉義，全出此輩學生官之手，蔡松坡就滇督，表羅佩金為七十四標標統，唐繼堯、雷飆任管帶，分據要害。原於蔡公同列之三十八協協統曲同豐知不可為，走歸北洋。此後滇軍皆出蔡公門下，上下一心，紀綱嚴整，為各省罕見。遂取蒙自、個舊餉源，諸邊披靡，兵不血刃。士飽馬騰，已蓄外攘之力，待時而已。不旋踵而黔亂，唐繼堯東征，大雲南主義勃然興焉。

九月十一（十一月一日），皇族內閣總辭職。皇室提名袁世凱為內閣總理大臣，袁至孝感誓師。

此刻黃興、李書城已在漢口，負實際指揮責任，黎大都督畫諾。民軍設後防於演春茶樓。合湘鄂二軍，不下五萬眾，視北軍三倍有奇。鄂軍精強者尚困於資州（從端午橋入蜀），倉皇集市人教戰，眾而不精。湘軍則盡銳援鄂（焦督身敗未始不以此故），實當主力之用。北軍擬為主力之水師，今已投效民軍，陸營孤注，懸軍客地，餉道可危。極難以戰術勝利抵折戰略被動，故以軍勢論，實利南風。

九月十二（十一月二日），北軍陷漢口。

馮軍縱火劫民財，紳民多避於租界。漢民渡江南奔者絡繹於塗，北軍不界軍民，概加炮擊，屍骸浮江而下。各國領事及滬上報章皆嘩然。此系軍閥主義首演，後來者效之，觀者已漸習為常而無新聞價值。文明之不宜過受考驗，人性之極易習於野蠻，道德與論之不可盡恃，類皆如是。

九月十三（十一月三日），黎大都督視師馬廠，拜黃興為總司令。滬上民軍攻制造局。

滬鎮為民黨特殊領域，孫文兼致公堂洪棍，陳其美兼青幫頭領，動員黑道投身革命，於滬最便。此役幫會居功至偉。而平書、英士以爭功交惡，亦頗能折射紳商黨人鑿枘難合。

九月十四（十一月四日），民軍克制造局，吳淞艦隊響應獨立，民黨舉陳其美（英士）為滬軍都督，紳商舉李虁和為滬督。

陳公，孫之右臂，蔣之恩師，精誠革命，視國如家，不乏美談。唯細行不檢，詢非誣指，亦以革命浪人生話方式之必致，極難切合紳商及小市民庸德標准，凡真行民主之處，庸民之道德大多數必不容革命家久居其位，而「謹願者亦為之」絕難長於蜜月。故革命、立憲就思想人物階級皆分兩途，同舟異夢，本屬必然。革命者遲早需面對選擇：棄血戰經營之壯志重權於鼠目短見之庸民以全立憲；抑或以革命大義驅庸民於夾道險途，「強迫你進步」，不復以立憲為意，視之如視言論自由，僅為奪權手段耳。陳李之爭，陳以暴力脅眾，李以謙退全大局，未生他變。然革命黨終需於此後面對同一選擇。

同日（九月十四），黔軍據省城，舉新軍教練楊藎誠為黔督，旋興師援鄂。

黔軍盡力北伐，與其人力物力極不相稱。雖不免有就食富省，隔離諸將內爭之意，究屬臨危赴難雪中送炭，孫公黎公皆感其德意。而省府戴劉乃引滇軍唐繼堯入寇，覆自治學社，全據滇境。楊督過信中央威靈，北伐黔軍流浪兩湖，孫黎政令皆同草紙。唯袁項城乘癸丑定霸之威，勒逼蔡鍔晉京，唐軍回省繼蔡，黔軍始得還鄉。護國軍興之機，已伏於此。袁敗，滇軍橫行六省，不復可制。後學震於「護國」虛名，「大節」偽論，無復曲直。弱省弱民有賴於強中央以免霍布斯叢林之難，常為利維坦存在理由，此即顯例。就憲政而論，民初省內集權制與民國聯省制極不協調，違備聯邦以縣鄉自治為節制州權根本之義，已成民元約法致命之傷。然主要責任者不在遷就現實之宋教仁，而在洪、楊、曾、左制造之既成事實。

同日（九月十四），浙軍攻省城。

滬軍援浙敢死隊（蔣中正奉陳其美令統之）及浙軍八十一、八十二標攻督署，午夜克之，擒浙撫增韞，所費僅炸彈數枚，幾不血刃。增韞實滿員中領會立憲最深者，浙咨議局亦最具負責能力，革命前辦財政興實業，已置督撫於虛位，民初行憲，維系自治亦最久，遠非高調各省不旋踵而敗可比。有此異數，斷賴五百年紳權厚積，暗合立憲以中間階級長老政治為樞軸之義。凡弱民散沙臨亂世，必無自治能力，非待霸者以威凌下始得止亂。就此時形勢，唯江浙中間社會發育較全，稍具立憲條件。若以諸歐之分治，未必不能一域先行，待百年而漸及全洲。必欲唯持大一統，則不得不仰仗集權中央削除各省參差，以落後為基准。華人之惡專制而戀大一統者，實無異於愛苗條而不舍甜食。

九月十五（十一月五日），浙咨議局自為軍政府，選舉滬杭鐵路總理湯壽潛任浙督。

內地各省之推舉，雖列於咨議局名下，無大異於陳橋兵變之推舉，帝政羅馬元老院之推舉變軍領袖為帝，形同草台班。陳英士之任滬督，近似江湖火並，尚不及杜月笙據位之從容。程序井然，有條不紊，唯浙議紳耳。自為軍政府，透露浙紳於自身政治經驗極有信心。湯督之行政立法蜜月期，實為民初憲政最光榮一頁。兩京各省新舊國會大可效黃克強「馬前趨拜」。

同日（九月十五），蘇軍入省城（蘇州），據關津，擁蘇撫程德全出任蘇督。

同日（九月十五），魯咨議局聞北廷有以魯為質興外債之說，集議提交八點質問於朝廷。

此刻皇族內閣已辭職，袁相提名尚未經咨政院批准，京師陷於空位期，無人回復質問。灤州事起，鐵道中斷，親貴以滿人禁衛軍代守京師以備漢軍反戈，九城惶惶，盛傳攝政王欲效趙爾豐閉城屠漢或北狩熱河。無穩定政府必無貸款，故無論就法統或現實政治，質地皆無可能。唯此事頗可印證貫穿民國全史之經濟民族主義氣氛。

九月十六（十一月六日），紐永建光復松江。

「軍政分府」林立，為辛亥一大景觀，蘇省即有五督之盛，光棍從軍，野心家革命，爛羊頭關內侯，無賴子佩刀雄，順民負擔倍增，尚不如文人士大夫與皇權共治，稍有章法。民國不如大清，即順民心聲。癸丑商民簞食杯酒迎北軍，伏脈已成。惜革命黨不悟，尚懷功高賞薄之心，揚擊柱論功之橫，囂囂於二次革命，實置己身於絕地。

九月十七（十一月七日），林述慶光復鎮江。桂三大憲決議附從革命，改撫署為軍政府。沈撫王藩率北伐軍援鄂，提督陸榮廷繼任桂督。

文臣自退，武夫秉國，後事可知。革命本以暴力為最後仲裁，能止暴者唯更有組織之暴力耳。

同日（九月十七），第六鎮統制吳祿貞遇刺於石家庄。

吳撫即灤州兵諫謀主，通國皆知。北廷畏其速反，用為晉撫。吳閻會於娘子關，組燕晉聯軍，吳正閻副。似此京師三面環敵，朝夕可危；蘆漢在握，漢口馮軍已陷絕地。故鄂軍暨吳最重，黎公數以都督相讓。吳去，漢上危矣，三晉墟矣。

同日（九月十七），新軍第九鎮第十八協三十六標第一營管帶林述慶光復鎮江，自任鎮軍都督。

九月十八（十一月八日），鹽務緝私統領徐寶山光復南通，自任都督。

此刻「軍政分府」多如雨後蘑菇，舍擴軍爭餉外幾無所長，不值一述。獨林、徐二將身系寧揚光復之命，自身亦頗可概括民初兩類軍人，特與拈出。林氏出身武備學堂（如蔡松坡、蔣介石、閻百川諸公），以學生官帶兵，受新潮鼓動，入同盟會。革命清除老悖，為彼輩野心少壯開路，雖有不擇手段之跡，尚有政見偏好，畢生行跡皆受政見左右。徐氏出身鹽梟，受江督劉坤一招安，以賊捉賊，實系黃巢、錢鏐、張士誠傳人，張作霖、張宗昌、孫殿英之先聲。自身不解新學舊學，然歷代王綱解紐、據地自王者必出此輩，儒生無與。革命於彼無非梁山循環，首鼠南北本系流民無產者理性選擇，政道非彼所知，務實用謀而已。

同日（九月十八），皖撫朱家寶從紳商之請，宣告獨立，自任都督。

其先（九月初十）新軍六十二標謀據省城，事敗繳械。朱撫頗以為功。今則民軍四方呼應，功臣將為罪魁，乃幡然變計，自號大明唐王九世孫（端午橋臨危，亦稱漢虜陶氏苗裔，假托東夷耳。難兄難弟，行事相類。可見深信民黨「白盔白甲為崇禎皇帝復仇」者固不限於鄉人。此亦嚴又陵「民德之卑民智之劣迄河之清人壽幾何」之例）。不幸免費午餐終未易食，民軍旋出資深黨人孫敏筠於獄，擁為皖督，逐家寶。未幾，敏筠以書生不諳兵事，推位讓國於摯友柏文蔚，皖事稍定。

同日（九月十八），閩咨議局請將軍松壽附從獨立。松壽拒之。粵議紳促總督張鳴岐獨立，張陽許之，星夜攜庫款奔香港。水師提督李准降。新軍協統蔣尊簋自任代督兼軍政部長。

九月十九（十一月九日），京師資政院批准袁世凱為內閣總理。

自九月初九大赦罪己，開黨禁，草憲法；九月十一皇族內閣辭職，袁受提名；九月十三頒憲法十九條，誓於太廟；至今日議會信任責任內閣，「君憲徒聞誒九年」沖刺為「廟謨已是爭九天」，打破人類立憲短跑紀錄，不可不書。且不論「欽定憲法」自動降格為「君民協定」，尚唯恐不稱燕晉諸將意。吳公祿貞死而有靈，當可稱快。

同日（九月十九），黎公元洪頒「鄂州約法」，通電舉義各省會代表於武昌，組織中華民國中央政府。

「鄂州約法」實為民元約法試筆，皆以宋教仁為靈魂。前此（八月二十六）居正草擬之《軍政府條例》以政附軍，視議紳為籌餉機關，不足稱治。宋氏約法界定三權，以議會居中樞顛峰，都督三年改選，財脈人事皆在議院呼吸之下，司法半獨立，即面對行政，有威有重，風骨棱棱，公卿百僚，無不有白衣待罪之虞；面對議會，乃守「巴力門無所不能」「議會多數永遠正確」之義，審判議會多數為法理上之不可能。

宋氏約法之要，無論優劣，皆為民初一切「程序合法」之憲法及憲草繼承，國運民命皆出於是。政變累興，無不起於國會權重而免責，隨時癱瘓行政運作而絕無合法救濟，唯以憲法外力量–軍人政變及革命改制–覆之，如黎、段參戰案，張勛復辟。國會多數高於成法，違法亦即合法，雖有不平者檢舉，司法無權立案（而於行政要員傳票如巴湘之雨，趙秉鈞、黃興、張鎮芳、梁士怡、羅文幹、章士釗乃至身兼君相之段氏，一再淪為犯罪嫌疑人，接受尼克松、克林頓待遇），如曹錕賄選。雖以災官滿京華、軍餉盡白條之際，唯議會職員現銀絕無拖欠（鑒於預算為國會保留領域，此事毫不足怪），公然炫於八大胡同。

民初法統另一要害在聯邦層級分權，此事尚需各省代表組織國會始能大定。然先機已蘊五六，先有各省，末有民國，聯省定制，實無可移。聯邦國家有道者，無不以鄉治縣治為州權根本，邦州之於鄉縣正如聯邦之於各邦。凡高層行聯邦制而各邦內行中央集權郡縣制，如普魯士巴伐利亞者，非致聯邦瓦解為「各邦聯盟論壇」，必致一邦獨強凌虐他邦，以憲法外霸主政治為聯邦所不能為。德之憲政入軌，始於盟軍解散普魯士邦，基本法確立地方自治體（麥克阿瑟憲法亦有同類條例，地方自治體且不得稱政府，以免淆與中央）。民初二症並發，不可謂非漁父立法疏於縣治之弊。兩唐書烏重胤鎮橫海軍，上書雲方鎮跋扈源於州縣無權，請實諸州為天子守，試於橫海大效，乃於河朔敵國腹心獨辟王土，即明此理。民國縣治之稍上軌道，尚待汪兆銘內閣縣政改革，廢知事設縣長，充實基層。汪閣新治試行於蘇浙大效，以兵事未能推廣【，入台不改，為海東政制之基，華人憲政之楷模】。論民國憲政者，不可不稍致心香於宋、汪二公。

同日（九月十九），粵議紳舉胡漢民為都督，陳炯明副之。

展堂以資深黨人居首座，競存兼總綏靖處經略握兵機，所部循軍於諸路民軍最強，已據惠州，展堂倚為長城，紳商亦知能整肅驕兵者唯陳氏，故競存已有粵督之實。廖仲愷長民政為諸軍糧台。

陳經略之要政，即在整編諸軍，粥少僧多，難服眾口，最足為病者，即誅《新漢日報》主事、民團總局局長黃世仲。此時民軍多如班定遠「孝子賢孫必不出玉門」，江湖浪人居大半，劫略商民，難就繩尺。焦達峰以此敗事，民黨不直於眾口，自照癸丑之敗，亦以此輩。競存自度力不足責眾，唯以霸術「誅善鳴者以寒諸將之膽」。實則黃部民軍縱暴未嘗愈與別部，若以陪審團定案，小配何難效西庇阿、馬英九辯「特別費」之道，以陋規本屬成例，不當獨責一人，縱廢亦不可究既往之義，輕取無罪釋放（若能重點選擇主婦充陪審員，及時泣示革命戰傷則尤妙）。

黃案實開武臣擅殺之漸，為張振武、陸建章、徐樹諍橫死先聲。以明清成例，生殺天子之特權，非經刑部不得勾決，非經天語不得行刑，枉殺良民，督撫亦流極邊，寬縱盜匪，不過罰俸數月，不悖書經「殺不辜寧失不經」之旨。曾絛生擅誅會匪，有「曾剃頭」之號，開外臣濫權之惡例，猶限於現行犯。楊乃武案、午門案、胡體安案刑部司官力能回天，紀綱尚在。自六君子未審而誅，庚子五忠一言而決，王綱大壞，後之外臣率以王命旗牌為常制。然「有槍即法」，仍待革命黨開其端。

革命即「赤裸暴力」顛覆「傳統權力」，故至低就手段而言，於憲政南轅北轍，絕非「謬學惡人假革命」所能解釋。文明節制之力，一朝盡去，酒神節本能狂歡快意恩仇之樂，虎兕出柙，實難就范。陳公本系列國罕見之理想型政客，以立憲派轉歸民黨，素志緩進，非嗜殺者，其政治道德實在孫文之上。致公黨及其總理無日不在顛沛中，每由外援必峻據之，而國民黨及其總理以日款傾袁、德款覆段、俄款亡吳，絕無慚色。生無二色，死無分文，寄居無租屋之費，臨終無買棺之蓄，足為鄉嫗所輕。畢生行跡，視陳立漳州碑「自由、平等、博愛、互助」（章炳麟、孫文、胡漢民、汪兆銘共題），無多慚德。而臨亂終不能免於馬基雅維利主義，可嘆也夫。

小配之篳路籃耬，啟沃民智，毀家抒難，義重於生，本無異詞。誇功自喜，人之恆情。民軍縱暴，彼以首事者實當受責，唯文人御軍無方，罪不至死，否則勒逼猶疑部眾屠民者將無以復加。革命行跡千篇一目，不必祥述，小配之傳世者，究在筆墨。政治小說（梁任公封為至聖文體，以英相迪士雷利為宗師，文士景從，大有知堂「培根呼水部，歌德號相國」之慨）《洪秀全演義》毫不尊重史實（而《孽海花》可為信史者十七八），而刻畫人物遠在曾朴、蔡東藩之上。錢東平有諸葛之神，曾天養有李逵之憨，林風翔有關公之壯，陳玉成有花榮之健，可謂舊式說部之上品。此書頗有粵人申粵獨之心（猶《福昭創業記》申滿人滿獨主義，「利用小說反黨」，任公實為禍首，民國實為淵藪），殺人者被殺者志同道合，歷史之詭異，革命之自我毀滅性，淋漓盡致。

同日（九月十九），民軍焚福州將軍衙門，松壽自盡。以常備軍統領孫道仁為閩督。

同日（九月十九），第九鎮統制徐紹禎起兵於秣陵衛，攻清軍於雨花台，不克。

同日（九月十九），揚州光復，紳商迎徐寶山主持軍務。

維揚本系徐氏藉青幫之力販私故地，衣錦還鄉，雖細節無異宋元話本「錢婆留發跡變泰」，通商奧區，民情如此，北國內地尚堪問乎？民國根基其薄如紙，斯亦可哀。

九月二十二（十一月十二日），東省國民保安會成立。

民黨原擬以新軍協統藍天蔚（張紹曾、吳祿貞同謀）領關東都督，為張作霖所止，僅得模棱兩可「保安會」，首鼠南北之間，靜候山呼「勝利者萬歲」。作霖旋迫走藍天蔚，謀害黨人張榕，東省新黨削除幾盡，籠罩奉軍全局。北國新黨薄弱，缺乏中級軍官支持，實系主因。南省多以激進學生官督迫主帥獨立，北國僅一二主將傾心新黨，如十二月黨人，去之則後繼無人。此皆民氣未開之征。

九月二十三（十一月十三日），袁世凱入京組閣。

同日（九月二十三），新軍第五鎮第十協協統賈賓卿起義，擁魯撫孫寶琦為都督，賈副之。

同日（九月二十三），駐藏川軍第十七鎮三十三協據拉薩舉義。

初（宣統元年）（一九〇九）六月，川滇邊務大臣兼駐藏大臣趙爾豐兵發成都，直取昌都，廢土著封建舊制，改行流官郡縣，上書請籌建西康行省，康邊震駭。次年初（一九一〇年二月），川軍據拉薩，藏軍邀擊者皆潰，捉拿昭大法會總管彭康台吉，達賴十三世走亞東，旋奔英印帝國，寄於格倫堡，清室革達賴名號。至是，川軍舉事，勒地方奉銀十萬馬五千供義師，拉薩只供六萬，川軍縱火脅餉，此類事變本系辛亥新舊軍習用於內地者。藏人訴怨於達賴，達賴乞援於英印副王木鹿拉特，遣達桑扎堆返藏，興民兵逐川軍。川軍謝國梁助達桑扎堆，攻統領鍾穎；藏官格倫察絨助鍾穎拒達賴民兵，巷戰於拉薩，全藏鼎沸。

同日（九月二十三），湘鄂聯軍反攻漢口，海軍各艦助攻，不克。

是役自二十三日定議，二十六日全軍奔潰，踉蹌搶渡襄河，幸以海軍附義，制江權握於南軍，免於覆軍，否則黎大都督痛哭之「這回把腦袋玩給你們了」當立時兌現。聯軍兵力本居三倍優勢，海軍得力，主動在我，鳳凰山炮隊及登陸組織亦頗出色，右路湘軍悍戰疾進，左路鄂軍皆市人，臨危而亂，湘軍側翼動搖，而黃總司令行軍知進不知計退，全軍盡在一線，後備無一卒，冀以人數之眾初鼓之氣彌補臨戰經驗之疏，乃至三軍盡潰。克強之戰術，即中正之惠州、南昌、淞滬、孟良崮、徐蚌戰術，幾成民黨諸將傳統，抗戰內戰不改，盡銳前敵，虛側後供敵腰擊，諸軍各自為戰，弱軍或走或叛，精卒長驅疾進，深入絕地而全滅，而後潰勇難民狂奔數千裡，不見二線陣地收容部隊，死者降者十八九，而後倉皇招市人農夫組新軍（幸中土之大），戰力一蟹不如一蟹。辛亥幸於不亡，端賴敵軍（如薩鎮冰之海軍）慕義倒戈耳。

武漢之役為吳祿貞被刺直接後果，吳在，燕晉聯軍縱不直薄京師，南犁豫楚，坐地而守蘆漢線截械餉，馮、段如失乳嬰兒，待斃而已，何能猖獗？燕去晉孤，乃有娘子關之敗，曹、盧之耀武。有吳，北洋不能盛，項城亦北國之西林耳，徒為元老，不足弄權。故後史以「凶手即得益人」之義，歸惡袁氏。

九月二十五（十一月十五日），光復各省代表集於滬上，定名為「各省都督府代表聯合會」。

此即臨時參議院雛形，立憲進程即將啟動。民國首度立憲步驟全襲北美大陸會議，由獨立各州代表而非人民代表組成，先有各省後有民國，有民國而後始有人民代表，省權重於民權，已於生前注定。

九月二十六（十一月十六日），袁閣組成。

袁內閣成員：內閣總理大臣袁世凱。外務部大臣梁敦彥，胡惟德副之。民政部大臣趙秉鈞，烏珍副之。度支部大臣嚴修，陳錦濤副之。陸軍部大臣王士珍，田文烈副之。學務部大臣唐景崇，楊度副之。司法部大臣沈家本，梁啟超副之。郵傳部大臣楊士琦，梁如浩副之。農工商部大臣張季直，熙彥副之。理藩部大臣達壽，榮勛副之。

透露信息：一曰親貴盡去，取容於時論，二曰袁黨據要，軍（王士珍）警（趙秉鈞）財（楊士琦）盡入袁公夾袋。軍權保護財權、財權支持政權實為民初政爭鐵例。郵傳部號財神，據國有壟斷企業，最便挪移資金，不似財政（度支部）審核嚴而多定例開支不可移。且嚴修雖名士，亦袁信友。三曰大用名士以收物望，嚴修、張季直、梁啟超、楊度皆是。四曰留用專業官僚有實績者，梁敦彥、沈家本之屬。可留意者，立憲派名士梁啟超、楊度、張季直皆不就，其心固以民國立憲便於大清而以自改革替代革命已無意義，此亦各省立憲派不約而同者。

同日（九月二十六），攝政王載灃退位。

載灃退歸醇王府，原無當於憲政。新憲十九條以幼帝為禮儀君主，非不能容一代理者。此事實為剝奪載濤（醇王弟，軍咨府大臣）之冰山。軍咨府純系滿兵，餉優械利皆在北洋及各省新軍上，負拱衛京師之責。醇王退，載濤孤，袁乃調禁衛軍南征漢上，載濤知事不可為，請辭，徐世昌繼任軍咨府大臣，北軍全入袁系之手。繼而禁衛軍出京，趙秉鈞以警代禁軍維持治安，以釋遷都屠城之疑。馮軍入京，國璋代為禁衛軍軍統，段祺瑞兼領漢上馮軍。編袁衛隊為供衛軍，段芝貴任統領。自是京師已成袁家大院。

同日（九月二十六），吉林保安公會推巡撫陳昭常為會長。

九月二十七（十一月十七日），黑龍江保安會推巡撫周樹模為會長。

吉黑素以奉天馬首是瞻，民氣閉塞尤甚，求一藍天蔚、張榕且不可得（藍走大連，自為都督，諸軍無應者，旋南奔）。雖然，就齊魯新民而言，地寬賦薄，物厚民舒，能免兵爭重餉，斯亦幸矣。

九月二十八（十一月十八日），北軍攻漢陽，八日而克。

漢口敗北，民軍氣奪。北軍已窺其弊，全力攻襄河一線，民軍攻江守河，揚短避長，軍令不行，後備無援，實系人自為戰。雖然，士卒傷亡之眾（軍官二百余，士卒三千余），足見軍心可用，辛亥軍事政治居九，實戰極少，是役足為烈者。

黃興退歸武昌（十月初六），議棄武昌，以湘鄂二軍攻寧，孫武和之。張振武怒曰：「頭可斷武昌不可棄。」參謀范騰霄曰：「聯軍可用，則武昌可守；不可用，烏能攻寧？」卒定議。黃興、李書城走滬，黎元洪移鎮葛店。三武獨守危城。

北廷行賞，授馮國璋二等男（十月初八）。

十月初二（十一月二十二日），民軍克渝，舉張培爵為蜀軍都督，夏之時副之。

初（九月十五）（十一月五日），新軍隊官夏之時附義龍泉，東略資簡，蜀局大震。保路軍皆紳糧團練烏合之眾，自是有正規軍聲援，氣為之壯，至是渝軍亦迎黨人，然成渝隱為敵國之勢，亦自此始。列五雖不吝犧牲權位，預為彌縫，終不能免。

張列五資深黨魁，公然以敘府中學為黨人神經中樞數年，無擾及者，本朝諸生當驚為海外奇談。亡國末主，法網多疏，史臣欺善畏惡，鋪張其過，實則真惡者必能劫制文人，山呼遍野，孰能公然舉義？

蜀黨多奇士，列五左右手可入獨行傳者眾，「長衫軍人」「淺陋執著老新黨」熊錦帆、但怒剛（蜀版陳競存）、李厚黑宗吾皆於此依登台。歷史之光怪陸離，有甚於說部者。

十月初三（十一月二十三日），江浙聯軍攻清軍於孝陵衛。

聯軍總司令徐紹禎設本部於鎮江，於右任、孫敏筠任秘書長，鎮軍林述慶、蘇軍劉之潔、寧軍柏文蔚、滬軍洪承典、淞軍黎天才、浙軍朱瑞、先鋒隊丁懷謹皆屬。軍容壯盛，一時莫比。初五，黎軍陷幕府山，朱軍陷孝陵衛。十月十一，柏軍克浦口，遮清軍退路；林軍克天保城，逼朝陽門，次日張勛棄城北遁徐州。林軍入太平門，金陵光復。

十月初四（十一月二十四日），滬上代表聯合會決議赴武昌集會。此時光復各省皆承認鄂軍政府為民國臨時中央政府，故出此。鄂軍政府自始即有天下之志，其組織結構已含中央政府一切成分（唯改部為司），如胡瑛以資深黨人主外交司，皆非一省所宜有。規模宏遠（多出湯化龍、居正之手），光復各省無可擬其倫者，加以首義之榮，力戰之勞，有風行草偃之勢，不待謀而天下歸之。

十月初六（十一月二十六日），鄂軍舉義於資州，署理川督端方死之。

北廷既已嚴令趙季和「著實彈壓」，亂起復以趙督為替罪羊，免其本兼各職，改任康邊，跡近流放。以端代趙，入蜀查辦，大作「誅成濟以謝天下」「天子愛民奸臣誤朕」之表演。季和實有冤桶之感（季和、雲階皆主路款全額賠還股民，苟如是蜀亂不起，而盛杏蓀外結鄂（督）瑞（澂）、江（督）端（方），力主六折。以蜀紳為軟柿子，季和為公共道德劇內定劊子手演員，利獨由我。季和之心，亦可知矣），乃私結民黨，陰為己謀。端、趙既有心結，故鄂軍逡巡不進。及蜀軍嘩，巴渝舉，歸路絕，鄂將密議反正，陶齋知事急，改印名片，自稱漢人陶方，遣使散財召袍哥股匪自衛，紳糧大懼。資州彼輩於滿漢君民尚可通融，唯於糜爛地方危我身家絕難容忍，乃以湊股方式，賄買管帶陳鎮藩及所部軍官，許以厚給還鄉資斧。新軍本已有排滿之意，落水狗易與，乃誅端方、端錦兄弟，全師東歸。抵鄂之日，南北已停戰。

十月初七（十一月二十七日），成都光復。

此事由爾豐、殿俊密議而成，蒲以議長兼大漢軍政府四川都督，開府明蜀王宮，季和仍擁親衛據督署。第十七鎮鎮統朱慶瀾副之，掌軍務，實奉季和號令。故蜀政類似孫寶琦山東獨立，權歸舊人。十八日（十二月八日）蒲督東校場閱兵，軍嘩，掠成都，蒲督逾牆走免。新黨疑趙氏幕後操弄，有逐蒲自為之意，說軍事部長尹昌衡率軍入城定亂，旋擁為川督，羅綸副之，十一月初三（十二月二十二日），攻陷督署，誅趙爾豐。蓉事稍定。

十月初九（十一月二十九日），黨人汪兆銘謀據京師，事敗。

汪前刺攝政王，事敗當死，賴肅王（主民政部，即後之內政部-公安部）愛士，囚獄中，北廷罪己，赦黨人得出，厚交袁克定、楊度，謀說袁系新軍舉義（就此時觀念，袁軍無異別鎮新軍，皆為黨人運動對象），約以初九夜，汪部黨人據正陽門、崇文門、宣武門起義，袁軍響應與東西華門，而事起汪部孤注先發，至初十晨袁軍不應，不旋踵而敗，殘部走天津意租界，次日（十月十一）（十二月一日）改組為同盟會京津保支部，汪任支部長兼暗殺隊隊長。

十月初十（十一月三十日），各省代表集於漢口英租界順昌洋行。

原擬集於武昌，以漢陽失守，武昌已在北軍炮火之下，移於租界。公舉譚人鳳為議長，確認鄂軍都督府代行中央職權，決議「虛總統之席以待袁世凱反正來歸」。

十月十一（十二月一日），武昌前線南北停戰。

其先，袁以私人遣蔡耀堂、劉浩春渡江議和，不得要領。今以總理身份央英使朱爾典出面調停，漢口領事葛福受命，擬停火條件：兩軍駐地維持現狀；南軍兵艦北軍火車停用，英水師監視雙方守約；停戰三日。議遂定。期滿三度順延，時南北已全面和談，北軍卷甲自退，無復兵事。

十月十三（十二月三日），各省代表會議滬上聯絡處表決通過《臨時政府組織大綱》（雷奮、馬君武、王正廷起草），「虛臨時總統之位待袁世凱反正」。次日選舉黃興為大元帥，負責組織中華民國政府，黎元洪副之。

初（九月十九）（十一月九日），黎元洪電邀各省代表至鄂。九月二十一（十一月十一日），滬、蘇、浙三督電邀各省代表至滬。十月初四（十一月二十四日），各省代表自滬赴鄂，一省仍留一人為聯絡處。今則聯絡處亦以臨時國會自居，立憲鼎寧擁黃，寧(含滬）漢分裂之勢已成。除一致擁袁外，已無共同語言。

十月十八（十二月八日），北軍曹錕、盧永祥破民軍於娘子關，晉督閻錫山走德州，旋退包頭，嬰城自固，三晉淪沒。

此即吳督祿貞死國，燕晉聯軍瓦解之第二波軍事後果，無須復述。綏遠附庸三晉，終民國不改，故傅宜生獻平津，猶欲就舊部屯田河套。其事蓋源於移民，猶關東出於齊魯。

同日（十月十八），內閣總理大臣袁世凱任命前駐美公使、清英藏談判代表、郵傳部侍郎、奉天巡撫唐紹儀為全權代表，赴鄂和談。

十月十九（十二月九日），光復各省任命前香港立法議員、清國駐美西墨公使伍廷芳為民軍全權代表。

唐使二十一日抵漢口，以鄂黎為交涉對象，以伍使留滬，二十三日東下，顎使胡瑛同船。然滬上正式談判南方代表團，胡使雖參贊一席不可得。首義代中央之鄂軍，日漸退出南京權力中心。

十月二十二（十二月十二日），各省代表齊集南京。

[返回](#目錄)

----

## Ⅲ 立憲篇

十月二十七（十二月十七日），黃興力辭大元帥，各省代表改選黎元洪為大元帥，黃興副之，駐寧代行大元帥職權。

克強調和寧漢，其心甚苦。然實質問題不在黃、黎名分沖克，而在寧漢軍政兩體系難分伯仲，此事實已定於前朝，猶列車出站入軌，斷難調頭。擁袁舉孫，皆有彌縫之心，而終不濟事。終民國之世，寧漢隱為敵國，雖昔日之信友，分據二地必成敵手。直至李、白中南潰滅，蔣氏亡寧就台，余燼稍息。

十月二十七午後二時，南北代表於上海南京路市政廳首次會面。

南方代表團：首席代表伍廷芳，參贊溫宗堯、王寵惠、汪兆銘、鈕永建。北方代表團：首席代表唐紹儀，參贊歐賡祥、許鼎霖、趙椿年、馮懿同。鄂軍代表王正廷列席伍唐對座而無發言權。

伍代表建議二十九日兩軍停火，各軍皆不調動。唐代表同意電致內閣請示，亦請伍代表電致各督。且雲黃興通電請袁出任總統，袁復以大統領非黃不可，可見和議本非反對共和宗旨，僅為先求和平。首次會談結束。

十一月初二（十二月二十一日），孫文抵港。

粵督胡漢民迎孫，建議留粵練兵，以滿廷必亡，袁軍可畏，無子弟兵必受制於人。孫以急需革命政府以資號召，決意北上，胡亦隨行，委粵政於陳炯明。

十一月初六（十二月二十五日），孫文、胡漢民抵滬。

此刻隨孫北行者尚有馬君武、張繼吳、敬恆，黃興、陳其美、汪兆銘迎孫於吳淞，民黨基本班底集於滬上。

十一月初七（十二月二十六日），民黨召集最高幹部會議。

出席代表：宋教仁、黃興、胡漢民、汪兆銘、陳其美、居正、馬君武、張靜江、田桐、張繼等。一致同意提名孫文為臨時大總統候選人，討論政體，多數支持宋教仁責任內閣制大綱。孫文以革鼎非常之變，當集權於總統，抗議而後勉從。多數支持宋教仁為內閣總理侯選人，漁父固辭，力薦克強，卒定議。

十一月初八（十二月二十七日），黃興、宋教仁專車赴寧，駐丁家花園，當夜赴咨議局，提交民黨提案於各省代表大會，多數代表以臨時政府組織法已成，毋庸議，否決民黨提案。

十一月初十（十二月二十九日），各省代表會議舉行臨時大總統選舉會。

選舉人團：奉天吳景濂，直隸谷鍾秀，河南李鑻，山東謝鴻濤，山西景耀月、李素、劉懋賞，陝西張蔚森、馬步雲，江蘇袁希洛、陳陶遺，安徽許冠堯、王竹懷、趙斌，江西林子超、趙士北、王有蘭、愈應麓、湯漪，浙江湯爾何、黃群、陳時夏、陳毅、屈映光，福建潘祖彝，廣東王寵惠、惠憲甫，廣西馬君武、張勤士，湖南譚人鳳、鄒代蕃、廖名縉，湖北馬伯援、王正廷、楊士傑、胡瑛、居正，四川蕭湘、周代本，雲南張一鵬、呂志伊、段宇清。

選舉湯爾和為議長，王寵惠為副議長，袁希洛為書計。各省代表團大小不一，每省皆投一票。開票結果，孫文十六票，黃興一票，湯議長宣布孫文當選臨時大總統。兩議長入滬恭迎孫大總統赴寧就職。各省代表會議自我任命為臨時參議院。

孫文當選，端賴三者：民黨鐵票；要挾袁氏，堅其反正之心，毋以南國無人，非君不可，猶疑待沽；（誤判）孫文海外籌款能力。由此，孫政府必然短命。他事猶可，慰亭非不可代，唯款不可敷衍。諸軍（即令純血統民黨諸將）終當擁戴籌餉有方者，無論其為借款（袁世凱、段祺瑞）勒索（李烈鈞、何海鳴）鴉片（何豐林、唐繼堯）搶劫（張敬堯、孫殿英）割地乞外援（民黨【、毛黨】）。

十一月十二日（十二月三十一日），臨時參議院通過黃興建議，改行陽歷中華民國記元，明日為民國元年（一九一二年）一月一日。

中華民國元年一月一日，臨時大總統孫文自滬抵寧，下午十時宣誓就職。

同日（一月一日），北軍諸將（馮國璋、張勛、曹錕、姜桂題、張懷芝、王占元、陳光遠、李純、王懷慶、張作霖皆在其中）通電反對共和，要求親貴捐獻海外存款犒軍。

此即灤州立憲通電之反動，北洋主要演員集體登台，電報戰漸成慣例，民袁兩黨皆不免教猱升木之罪。望親貴犒軍，早見於崇禎一朝【，歷史證明非闖王不能行，今亦如是，可知貪官不畏紅旗落地，海瑞之流有最大機會淪為索俸災官，古今同慨】。

同日（一月一日），唐總代表電告袁總理：談判已入僵局，若非同意國會開於滬上，蒙藏席位減至二席，勢必決裂，乞另簡賢能。

北方提案原擬授蒙藏六席，鑒於蒙藏事實獨立，此六席必然由政府指定（後曹潤田即任蒙疆議員）。

同日（一月一日），袁總理告英使朱爾典，軍人幹政，使節請辭，我力已竭，明日唯知奉還大命耳。

英人爭商利，所畏者列強瓜分或內戰分裂，力主強力政府一統南北（同期支持墨西哥迪亞斯亦以此），略似今之「新權威主義經濟掛帥」。於英，袁系唯一能維持中國領土完整（即英美貿易繁榮）之領袖；於華，袁系唯一能爭取列強承認民國且取得貸款養兵之領袖。民初政局及袁氏外交路線皆定於此，英袁聯盟拒日保土（以民黨為反華分裂分子），日民聯盟割地倒袁【（參見孫日滿洲密約，楊天石《從帝制走向共和》）】，內亂外患糾結聯鎖。

同日（一月一日），日軍七百人入漢口，以護僑為詞。

一月二日，袁總理電准唐代表辭職，否認伍唐草約。要求延長停火十五日，許北軍撤出漢陽漢口。以國體尚待公決，謝絕大總統推戴。孫文復電，重申相讓推戴之意。

同日（一月二日），豫咨議局通電贊助共和，和議若決，豫民即絕於朝廷。

同日（一月二日），灤州立憲軍宣告獨立，王金銘任都督，施從雲任總司令，馮玉祥任參謀長。

北國瓦解，袁氏並未依約辭職，此後九日（至十一日決意促清室退位），項城內心神秘世界天人交戰頗難索解。可以確定者：袁非天才陰謀家料事如神，真有把握借民鋤清、過河拆橋，此刻火中取栗，極有可能兩頭落空，雖北洋七省亦無把握。擁袁等於求奶，而取乳何方，項城亦無把握。勒逼親貴，即崇禎病急求醫之道，無非自亂，幸有洋款可借（無洋款即無左李功業，清室必如唐明，葬身流寇之手，漢民必受闖獻之毒，烏得有民國？清亡殺戮極少，打破華史成例，末君亦得善終，無往而非帝國主義遺德），而借款必損國權，諸將濫用中央撥款，絕不問其來源，而後以愛國者姿態，廉價責中央賣國，一若無關我事。入主公府，等於承擔歷史替罪羊角色，步武李合肥。袁公之智，豈能並此而不知？辛亥軍興，本為申經濟民族主義，而不得不以遠劣於清室條件借款，可謂一大諷刺。

唐總代表立場，自始既逾北廷授權。至此袁氏尚無廢君之志，而紹儀曲解袁電，以辭讓總統為「不反對共和」證據（袁意國民公決君主共和之前，本無選舉總統問題），立約遷就南方（立國會於滬，承認共和，虛言東省滿蒙贊助民國——與事實相反），不類清室代表，近於「民軍駐北廷發言人」。若非個人思想傾向新派，有犧牲利祿推行「葉利欽主義」之志，必有周旋兩黨，借南覆清，為自身開辟政治前途之意。唐袁必以凶終，北洋諸將怨唐叛北（唐確系袁公一手卵翼者），寧容伍廷芳，不容唐氏，已伏於此。

一月三日，選舉人團通過鄂軍都督黎元洪為臨時副總統。孫文組織民國臨時政府。

閣員：陸軍總長黃興，蔣作賓副之。海軍總長黃鍾瑛，湯薌銘副之。司法總長伍廷芳，呂志伊副之。財政總長陳錦濤，王鴻猷副之。外交總長王寵惠，魏宸祖副之。內務總長程德全，居正副之。教育總長蔡元培，景耀月副之。實業總長張季直，馬君武副之。交通總長湯壽潛，於右任副之。公府秘書長胡漢民，法制局長宋教仁，湯化龍副之。

總長妙選名流，次長一色民黨，財政假手舊臣，軍務唯我嫡系，棄名取實，避艱居利，其心甚巧。然總長多不就任（僅黃興、王寵惠、蔡元培赴寧辦公），「文唯有」之「革命精神」不足充餉，出賣漢冶萍招商局滿蒙於東瀛，條件遠不及現行賣國賊盛杏蓀川漢借款（即激成保路革命者）。臨時政府日坐愁城，促袁接手爛攤之急迫，尚速於袁氏奪權步驟，正所謂「看人挑擔不覺沉」。

同日（一月三日），章炳麟、湯化龍、張季直、程德全、陳三立、熊希齡、湯壽潛組織中華民國聯合會。

該黨純系江浙士紳代理，共和、進步黨胚胎於是，議會政治行將展開。

同日（一月三日），前大清郵傳部尚書，大清及中華民國首席通緝犯，十八省紳共指之賣國賊盛宣懷抵日本神戶避難。

彼若知孫公袁公蔣公【毛鄧】借款條件，必將轉愧為怨，嗤華民欺善畏惡有目無珠合該受報。實則「華人自有外交及定商約以來」，借洋債優於杏蓀者，唯曹汝霖西原借款、宋子文棉麥借款、陳光甫桐油借款耳。諸公皆以國賊垂竹帛。杏蓀私囊富厚，晚景優游；潤田不蓄余財，潦倒扶桑僻鄉；宋公盡瘁謀國，賣雞蛋於北美；陳氏白衣臨危赴難，環境最劣，借款條件最優【，以戰犯「運動」於本朝】。華人之愛國正義感，殆有不可思議者。奈何尚有囂囂於射天，高呼吾民無罪遭此殘罹彼蒼何聵者？吾恐天道至公，諸君尚在夢中。

一月四日，北軍撤離漢陽漢口。

此刻馮去段代，撤軍之壯，無異耀兵，以各國領事為假定觀眾。

一月五日，伊犁新軍起事，將軍志銳死之，諸將舉前將軍廣福為都督。

安西客強主弱，諸將內爭，哥老會省府內爭急，穆民大抵作壁上觀，不可謂非郡縣之效。秦政之妙，端在「官府面前順民人人平等」，其勢自散其力自弱，削貴族則草民頌德，有緩急而民變乏天然凝結核，烏合易與。安西郡縣三朝，其效已現，伊教師拜占庭薩珊順民傳統，唯知「安拉吩附服從主事人」，不待二十年文藝復興，禍亂不起，非新軍果強於駐藏川軍。蒙藏久行封建，政出多門，萬峰林立，此起彼伏，斷非逐一達賴養一班禪所能濟事。佛門雖雲慈悲，伊教雖雲健斗，不改封建之強專制之弱。川軍內斗不出一城，遠不如安西長驅千裡之烈，卒以自亡，勢也命也。（封建之國如守萬山，敗而據險甚易，不可征服——馬基雅維利）

一月七日，黎元洪組織北伐軍，以吳兆麟為戰時總司令，李烈鈞為右翼總司令，趙恆惕為左翼總司令。

寧漢分道北伐，縱令袁公自退，北軍瓦解，民軍破虜收京，亦不過如民國二十六年（一九三七）政局，內戰仍不可免。冥冥造物，似有定數，非一事成敗可移。

一月八日，日船運軍火援寧，步槍一萬二千，山炮六門，機槍六挺，子彈二千萬。

一月十一日，袁氏告朱爾典，同意清室退位，詢問各國是否贊成袁組臨時政府。朱雲各國信任袁氏，望與南方妥協。袁氏電致伍廷芳，要求開國會於京師。

骰子落地，毒汁美味盡在其中。

同日（一月十一日），漢上北伐軍出師。

同日（一月十一日），以浙督湯壽潛入閣，杭州金華各府推光復會領袖陶成章代督，寧波各府推同盟會員蔣尊簋代督。

陶公不去，孫文有臥塌之憂，一如吳祿貞之於袁世凱。

民黨以北美南洋華人社區為基本選民（尚需與保皇黨中分義工捐款），其次為留日學生，再次為新軍中級軍官，而後幫會，士紳極少。光復會海外組織院遜孫梁，幾純以江浙士紳衛系，善戰敢死過於民黨，而活動范圍狹窄更甚於民黨，失江浙絕其命脈，章炳麟「革命軍起革命黨消」不幸中於自身。光復會員紳士氣重，好逞意氣，易散難合，恥於聯絡下層，亦難幸免於政風日趨下流之際。

一月十二日，孫大總統令藍天蔚節制北伐海軍滬軍。

孫、黎分道出師，酷似北伐之蔣、汪，戡亂之蔣、桂，歷史地層之下，自有超個人之原力運動。

同日（一月十二日），王公反對退位，肅王、恭王、良弼、鐵良組織宗社黨。

宗社黨多賢者，肅王（前民政部尚書）即政聞社（保皇黨）保護人，義救汪兆銘者，其女即川島芳子–康德皇帝救星，於滿洲立場，可謂滿門忠烈。鐵良、良弼皆能臣而較廉者，皆攝政王慶王所忌。國之將亡，大老宦囊厚積者必求仕新朝，勤王赴難者必出「前異見者」，如明之黃道周輩，俄之梅德韋捷夫輩，清人亦非例外。

一月十四日，蔣中正刺陶成章於滬。

蔣氏自謂以此事受孫文特達之知，為進身之始，然孫氏文獻迄今未見明確證據，可確定者唯陳英士指使。陳蔣師徒義重，延及後代（立夫、果夫皆英士侄）。民黨行刺決不限於政治人物，名記者黃遠庸亦系民黨所殺，凶犯津貼至蔣經國時代年年照發。類此隱沒者尚不知凡幾。無怪乎宋教仁遇刺，輿論未如洗腦史書讀者設想中同情民黨。而陳英士終死於幫會刺客之手，汪兆銘及其左右亦罹此難。轉視梭倫立法「手持大盾保護雙方」，費城立憲「貧富無過三代，孰知子孫所在？取其平允，終屬最善」，可謂「君以此始，即以此終」。

一月十六日，民黨張光培、楊禹昌、黃之萌刺袁總理於東華門外，衛隊管帶袁振標死之。

同日（一月十六日），藍天蔚率北伐海軍進抵煙台。

同日（一月十六日），袁總理電致伍廷芳，質問民軍破壞停火協定，自漢滬兩路北上。

同日（一月十六日），唯一殘存候選人蔣尊簋就任浙督。

一月十八日，孫大總統電致伍廷芳，申五項和談條件：一，清帝退位，不得私授政權於人。二，不得私立京師臨時政府。三，退位後，應由民國政府通電各國，爭取承認。四，本人即向參議院辭職。五，公舉袁為總統。

同日（一月十八日）袁總理告朱爾典，上諭將出，委袁組臨時政府於天津。

一月二十日，同盟會集於南京，議推汪兆銘為總理。

一月二十二，孫大總統致《字林西報》，外交團若能承認民國，即舉袁為總統。

一月二十三日，英法俄日四使贊同清帝退位。

一月二十五日，袁世凱辭候爵。

京師盛傳醇王擬以鴻門宴待袁，唆第一鎮兵變，舉族奔熱河，據關外自王。

醇王懦弱，安能出此。然就事論事，實系清室最佳出路。前日（一月二十三日），張作霖已殺張榕，私通日領事，謂東省人民決難贊助共和，萬一皇室退位，唯乞日本保護，實無降理（後以袁公恩威而止）。設若正統皇室北狩承德，關東偏裨內蒙親藩勢必群聚，效民黨「租讓滿洲」條款割土賄日俄，長城停戰，為達賴之繼，本非甚難。

一月二十六日，北軍諸將（即一月一日通電反共和者）通電贊成共和。

同日（一月二十六日），民黨彭家珍（灤州劫械者）刺良弼，民黨薛成華刺天津總兵張懷芝事敗。

一月二十七日，南京北伐軍粵浙鎮三軍破張勛於固鎮。

一月二十九日，天津民軍胡鄂公部攻北洋衙門。

一月三十一日，參議院決議起草《中華民國臨時約法》。

二月一日，滬軍都督陳其美要脅招商局股東大會同意以該局為抵押借日款一千萬。

就經濟民族主義，此事較川漢鐵路借款尤劣，民黨嫡系（北伐後蔣中正青出勝藍）勒逼手段，頗不為民黨代表布爾喬亞論者留余地。

二月二日，成渝軍政府合並，尹正張副，但怒剛制成都，楊莘友主警政，熊錦帆以第五師長留鎮重慶。

二月三日，太後召見袁總理，授全權與民軍商議退位條件。

同日（二月三日），章炳麟張季直等組織統一黨。

二月七日，參議院開始編撰《臨時約法》。

二月九日，罷錫良熱河都統。滿洲最後希望，於今絕矣。

二月十日，參議院通過「優待清室條件」「優遇皇族條件」「待遇滿蒙回藏條件」。

存尊號，待以外國君主之禮，暫居宮禁，歲費四百萬，日後移居頤和園，侍衛留用。滿蒙親藩黃教僧團舊有封地津貼一准前清舊例。各族權利平等宗教自由，風俗禮儀依舊。

同日（二月十日），寧府北伐軍粵軍（姚雨平）克徐州。

二月十一日，袁總理致電伍廷芳，優待條件已奉旨允准。

二月十二日，宣統帝下詔辭位，命袁世凱全權組織臨時共和政府，與民軍協商統一辦法。

遜帝下令共和，於理已悖，而為袁氏所必需，借天子余威收編北國舊勢力，一國有二臨時共和政府，始能自占地步，免受脅迫。

同日（二月十二日），參議院質問招商局漢冶萍抵押日款案。

不負厥責，無愧青史，其唯議紳乎？【胡適：「民初議員都是些了不起的人物」。】

二月十三日，孫大總統向參議院辭職，薦袁自代。

民初尚屬天真時代，出言必踐，信義尚重。後之非常大總統以復國會為詞，國會已復，自食其言，而激發陳炯明兵變，判若兩人矣。有此表現者非獨孫文一人，民初之賢人大抵即民末之權奸。政風日下，廉介者段吳反有頑鈍之名，自趨毀滅。此事若有責任問題，吾民族崇暴輕法之惡根性亦當分責。

同時（二月十三日），袁世凱組成臨時政府，自居臨時政府首領，留任各部大臣為各部首領，使臣為臨時外交代表，通告公使團及北方各督撫。

同日（二月十三日）公使團決議等待統一政府成立，不輕易承認任何一方。

東土實居下國，公使團以仲裁人足為輕重，民初內戰迭起，免於瓦解，實以公使團（英使朱爾典、薩道義握其樞軸）堅持門面，以便交涉故。大戰革命迭興，（英國統治的）十九世紀自由主義體系瓦解，德俄日相繼挑戰（映射為護法軍政府、國民政府、抗戰），英人初尚能維持（如兩廣關余僅予唯一合法政府，國府深感不平），戰後則力不從心，華土乃豆破瓜分矣。華人內部之主義紛呈，影響此基本軌道甚微，略同拉封丹寓言青蛙之影響於公牛群斗。二十世紀之多難，中樞即在十九世紀自由主義瓦解，各國愈居下位，受害愈深。

同日（二月十三日），章炳麟致電參議院，主建都北京。

初，章、孫論鼎，曰謀本部當鼎武漢，謀五族當鼎長安，謀亞細亞主義當鼎伊犁，皆無異詞。而民黨革命階梯，視此可以思過半矣。自孫文【私受日政府款】，不予《民立報》，二公交惡，太炎、師培謀舉黃代孫，文人業余革命者終難久居職業革命家之列。民初，章氏舉措，擁黎擁袁，無不以孫為假想敵。

陶成章於逐孫案主力，光復會同盟會自此成仇。孫文走南洋，不復聞東京本部事。陶氏遇刺，太炎以空言舉汪，菹孫出任總統，幾無應者。此刻除另結盟友、退出政壇外，章氏已無第三選擇。以士大夫氣類相投，首選自必為「有醇德」之黎宋卿。不幸合於文人價值觀者，必不容於流氓政治現實主義傳統。【黎公之醇德兆銘之清譽，恰為其致命弱點。】

二月十四日，參議院批准孫文辭職，待新總統接事。決議定都北京，孫、黃怒，要求復議，粵督陳炯明通電反對北都。黎元洪通電要求北方代表赴漢共議總統及國都問題。

孫、黃復議方式極為別致，黃興怒吼：「政府決不為此委屈手續，參議院不能更正，明日帶兵縛一切同盟會員去。」似此袁段「公民團」騷擾國會當從末減。北都派非僅同盟會員，克強似以民黨為江湖幫派，尊戴渠魁本門義務重於議員豁免權。非同盟會議員無此義務。黎公之意，直以鄂軍仍代臨時政府，寧府談判無約束力，似此縱分道北伐全勝，大局仍不免於滅裂。

二月十五日，參議院選舉袁世凱為臨時大總統，定都南京，南下就職。

同日（二月十五日），袁世凱通電：清帝委任，滿蒙推戴毋庸再議，南下則危機立現。

二月十七日，黎元洪通電反對漢冶萍抵押借款。

黎公好名，不免於好名者天然陷阱–妄圖人人滿意。此刻商民稱頌者，必為軍人所惡。僅鄂軍擴容五倍不止，款從何出？宋卿自身且受恃功索官、索餉之革命英雄圍攻，欲去一張振武而不能，余尚堪問否？從政之道，於自身基本盤，須有定見。欲左右逢源者，多左右不是人，黎公之謂也。

二月十八日，卸任總統孫文以蔡元培為專使，汪兆銘、宋教仁為歡迎員，從唐總代表迎袁南下。

二月二十日，參議院選舉黎元洪續任臨時副總統。

二月二十七日，南使蔡元培、汪兆銘隨唐紹儀拜見袁世凱。袁氏表示擬定留守人員，即可就道南下。

同日（二月二十七日），武昌兵變。

和談未就，激進軍人已有二次革命之說，此後蘇州先鋒營起事，亦屬此類。大抵系新軍將校功高賞薄，不滿中間派坐食免費午餐。黎督必欲鋤張振武，中間派相繼附袁，伏脈已發。

二月二十九，曹錕第三鎮兵變，南使避入東交民巷。

曹鎮袁之嫡系，時論多疑袁氏唆變，今亦有辨者雲軍卒不解上層政治，疑南政府欲解散北軍，乃劫財散伙者。真相難明，二說皆實亦有可能。

三月一日，毅軍（姜桂題）入京定亂。

同日（三月一日），北伐滇軍司令唐繼堯據黔稱制。

兼並鄰省惡例，自此始矣。國之亂，滇之幸，北伐、護法，就多數軍人，不過護符耳。

同日（三月一日），保定、天津兵變。聯軍二千入京護僑。

同日（三月一日），南使蔡、汪等電致南京，請速定大局，組織統一政府，余可遷就。

庚子陰影籠罩民初，袁氏精英改良主義蘊含針對本國民眾之極端不信任，立憲派同盟會何嘗不然？維系「文明革命」小圈子（黎宋卿、譚組安皆有是語）實為辛亥共識，外觀黨爭極烈，亦有二底線絕不逾越。其一，不容政治革命演變為社會革命（焦達峰死於此處）；其二，不容內爭演變為外患。稍近底線，各黨相繼束手。左派論證「革命脫離群眾必然妥協投降」，極為精當。然當事諸公必自以相忍為國，實出深謀遠識，非具高度歷史責任感莫辦。洪憲之後，共識初現裂痕，黨軍興則全滅，瓜分之禍、教義之爭迭起，終至洪水滔天，無異為民初諸老作事實辨護。

三月三日，黎副總統通電：請速定國都，早立統一政府，以杜外人幹涉之漸。舍北就南，有兵亡民亡國亡種亡之虞。

【通電出於秘書饒漢祥之手。黎公虛位，用人行政多非己意，獨以拔饒氏於招賢館為出任鄂督唯一收獲。二君皆長厚而庸懦者，宜其靈犀一氣。】

三月四日，同盟會大會選舉孫文為總理，黃興、黎元洪為協理，汪兆銘為總務部主任，宋教仁為政事部主任，胡漢民、劉揆一、張繼、李肇甫、居正、馬君武為幹事。通過政綱。

同盟會十大政綱：一，完成行政統一。二，促進地方自治。三，實行種族同化。四，采取國家社會政策。五，普及義務教育。六，主張性別平權。七，厲行征兵制度。八，整理財政厘定稅制。九，力謀國際平等。十，注重移民墾殖事業。

十大政綱，如聖德太子誓言，曰美曰空。就史論實，行政統一、地方自治本為憲政平衡木，民黨之實跡純系機會主義，在野則主省權，在朝則主集權，一如孫、蔣二公居元首則主總統制，居下位則主內閣制，喜劇色彩濃厚。種族同化、移民實邊實一事，即歐文拉鐵摩爾之「內亞次帝國主義」是也，確有實跡，關東內蒙華化郡縣不遺余力，西康歸流苗瑤用武步步為營，青海回疆築路興業苦心實幹，地方軍人雖有經營，遠不及訓政黨國全力以赴，而唯其如此，強鄰震恐，邊釁易生。

就教育而言，普及初級從未實現，推廣則實有之，民黨之功大於北洋，三十年代高等教育創造歷史奇跡，確已實現學術水平「與國際接軌」，同期邊緣各國，無一能及，民黨之寬厚居功極偉，若無津海關五一撥款，「老北平」傳奇必然胎死腹中。雖雲黨治，學院自治亦多美譚。北洋雖雲放任過之，積極資助院不如黨國，三十年代教職員絕不如北伐前欠薪，硬件興作尤遠邁前人。

晚清財政混亂，大抵以關鹽為主，新政興，各省自立間接稅，無不劫貧右富，民變大興，多以思舊制惡新政起，本非反滿。民初軍費膨脹，各省截留地丁，洪憲後歷屆政府（包括訓政黨國）無從染指。中央財政以借債為首要歲入，還息支餉為最大開支，牽補度日，無從整頓。黨國雖有法幣改革、關稅改革之利，終以間接稅（關鹽統三稅）為重，有土而無民，上重而下輕，滬稅居天下之半，津門次之，抗戰軍興，二埠先亡，後之國府，乃如晚期食道癌，純以耗蓄積打點滴（華府美援）延寸陰，其亡也宜。可異者不在其亡，而在其垂絕殘焰竟能拖垮強鄰，復我深仇。

終民國之世，有兵而無制。北洋以地域岐視為團體張本（參見《新軍篇》）。黨軍雖興於粵，自始集中招募江浙子弟。南北皆有募無征。抗戰勉行征兵，實同畫地虜人。趙宋以降，非流氓無產者求食不入軍籍，國府貿然變法，而餉恤兩缺，無異行社會性屠殺於農村中堅階級。【本朝文宣以民黨稅重為詞，實則國府雖抗戰加派尚不及本朝公糧三分之一，】民心怨毒，實在征夫之詭道霸政，保甲奉行者多不得其死。

國際平等有形式實質二道，就形式而言，民國國際人格之完整性金甌無缺，遠在今之上。論及實質，如治外法權之屬，非待本國司法體制「與國際接軌」不可。此事日人已於明治時代完成，日使論華人收復國權如「駕馬車於馬前」，即以明治廢治外法權經驗，諷華人內治不修。黨國雖以損國權求外援而興，得國推行革命外交，（於英美及各民主國）亦有事跡，行之於俄日二鄰，乃有覆國之禍，其始也民族主義，其敗也民族主義。

民黨之國家社會主義傾向，遠在聯俄之先，在野之孫文與在野之列寧辨社會政策，思想史學者迄今尚無留意者，此事當詳論於後。可注意者袁氏亦國家主導經濟論兼土改愛好者，左派痛詆之布爾喬亞代理人，無一稍有同情於市民紳商。民袁之爭，類似拉丁國家激進黨與軍政府之爭，雙方皆揚官商抑私人，所異僅在前者多用經濟內行，後者好用革命外行耳。此事恐與絕對主義國家官僚政治傳統有關，大抵革命憤青皆文人士人精神後裔（亨丁頓稱「我們」的子弟），可視為候補政治階級之不滿現狀者，其內層思維模式原不出士大夫傳統。

三月五日，孫文通令剪辮。

剪辮令之於剃發令，皆出官權強制，所異者罪不至斬首耳。革命論之鋤惡揚善，立憲論之節制一切權力，包括自身權力，鑿枘難合。此事雖小，亦可喻大。

三月六日，參議院准袁世凱就職於北京，電致參議院宣誓，提交國務總理及國務員候選人，經同意任命後，於寧接收臨時政府事宜。

有經有權，章法不紊，臨時參議院雖非民選（各省都督府推舉），亦可謂得人。

同日（三月六日），袁氏電致孫文，請以黎副總統為代表，赴寧受職。

民初地緣政治，集於京寧漢權力三角，得一而問鼎，守二即定鼎。癸丑興師，京漢和流，民黨完敗之形，漸次萌生。其根究在軍紳黨人異氣，黎公之於三武，猶譚延闓之於焦達峰、李燮和之於陳英士，不去其一，其勢不定，袁氏輕取漁翁之利，而自身亦受廉價午餐誤導，高估自身實力，卒以自亡。禍兮福兮？

三月七日，孫文電致袁氏，同意新總統就職北京，以專使蔡、汪等代表參議院接受宣誓。

袁氏初挑寧漢心結，即有大效。參議院苦心經營，全付東流。孫文心術智術，亦可嗤耳。尤要者，孫以看守政府之身，蔑視國會成議，雖如定都案脅迫復議之表面程序亦置不顧，其心殆以大家長自居，無法度蔑憲政之慨，實堪驚詫。

同日（三月七日），陝西民軍與甘肅清軍停火。

三月八日，參議院通過《中華民國臨時約法》。

「臨時」亦「鄂州約法之父」宋教仁立憲思想結晶，主要特征《軍興篇》已有論述，不贅於此。以今人後見之明，約法致命之傷，不在時人爭執之總統制內閣制（二者皆出國會而非選民，盡可視為超極國會制不同形式），而在司法不重，不足應對憲法危機，議會多數凌駕成法之上，唯英國、瑞士、荷蘭以憲政悠久民德穩健少亂（實則北美獨立戰爭即以國會專制造成），而議紳本無執政經驗，逼成非修憲不能止亂，非政變不能修憲之局。華人習於獨夫專制，不解憲政平衡原理，以為民主必在國會（袁黨、保皇黨亦有同一謬見），不悟國會專制與獨夫專制皆不合立憲精神。

同日（三月八日），袁世凱電致參議院，宣誓就職中華民國臨時大總統。

◆帝國藩屬體制遭遇民族熱，必有大民族小民族主義緊張關系，畢相斯相小德大俄論述血洗中歐，不待詳述。吾國大中華主義結穴北平，意在承蒙滿天下國家之遺，辛亥軍興，蒙王以血親故力助宗社黨，事敗投俄，張作霖亦欲投日，為袁項城所止。南國追美明祖洪王，太炎漁父皆頌金陵。北伐南遷即江東小華夏主義櫻花一度，虛北國入二惡鄰，衣冠東渡，自我失之，未必廟算之非，亦有江東士民內在弱點，建文弘光之歷史宿命在焉。汪兆銘頗重張廣雅詠史「兵力無如劉宋強，勵精圖治是蕭梁」，歸罪金粉金陵。王克敏「前漢」皆北洋舊人，戀戀五色旗，此中信息深可玩味。◆

（整理者注：見數卷殘編言論集四——江東小華夏主義，北國政治真空）

同日（三月八日），臨時大總統袁世凱提名唐紹儀為國務總理。

同日（三月八日），北京臨時政府外交部首領胡惟德請求各國公使出席就職典禮，朱爾典力主不必正式邀請。俄國照會美英：承認民國問題，列強應一致行動，維護共同利益，唯俄國保留為滿蒙新疆特殊權益采取必要措施之權。

三月九日，北京外交公使團決議：不參加大總統就職典禮。

公使團一致行動，宣告遠東國際均勢尚可維持（暗含中華民國統一尚可保存，大英帝國盟主身份及商業利益得以延續），對華政策不得有一國單獨行動、公然一面倒（如後來俄人之於廣州國府）之事，而於南北各派，執行形式平等、實質則重內輕外內北遠南政策，默示國際承認僅歸統一政府，而統一政府當出於北廷包容而非吞並南府之不對等妥協（定都問題即易代後辛丑條約特權可否存續問題，後之國府革命外交即含「遷都南京以柔性廢置辛丑特權」之義，寧府各使館無從享受東交民巷駐軍護僑之威），統一不成，雖貸款救急亦無合法主體。與此事最為接近者，即聯合國針對塞浦路斯南北政府之制裁威脅。辛亥癸丑歷史進程乃受此無形之手牽動而成。

同日（三月九日），參議院接受袁世凱宣誓。

同日（三月九日），四國銀行團應袁之請，墊付一百一十萬兩白銀。袁氏承諾今後貸款付銀行團承辦。

四銀行團所付者，非僅白銀，亦系初生民國之行政獨立、百萬擊柱論功悍將之乳汁、南北游士策士黨人幫會求官待賞者之面包籃。譬如嬰兒，有未出母腹即已侵染阿芙蓉，先求福壽膏而後求食者，民國預算首項，已預定為「還息支出」。

同日（三月九日），廣州裁並諸軍嘩變，經略陳炯明討平之。

民袁兩黨所乘之船，正以同一方式同一速度下沉，其應對方式，亦難以進步反動民主專制區分。以當日順民觀點，不外望彼速成和議，免我池魚之殃，無形中與列強同心。至於兵變是否出於袁黨陰謀反對南都，抑或民黨投降主義之毀滅自身武力基礎，皆系後人貼標簽需要。

三月十日，袁世凱於北京就任第二屆臨時大總統。蔡元培代表前任孫文致賀詞。

同日（三月十日），袁大總統發布大赦令，民國肇造，普天同慶，舊染污俗，咸與維新。並免各省拖欠地丁錢糧漕糧。

清成例，懲前明三餉之召亂侮亡，民食為重，田賦常輕，通國略計，四十賦一，仁於漢文，無愧周孔。咸同軍興，烽燧日近，文宗盡出內府珍藏，論斤變賣以養諸軍，而祖訓家法，謹守不渝，不加小農毫厘之捐，贛皖拘兵災免稅之常例，不救曾侯之急，蘇浙克服，李撫先爭減賦，左公不忘春蠶。雖雲得國以詐，尚不失儒道之幹城。然正以賦薄，必仰鄉紳倫理統治之低成本，絕難因應近代國家必有開支。光宣新政於國為財政災難，於民為告別伊甸，田賦不可易，所加者大抵為地方間接稅，鹽斤銅元路捐之屬，不以財產分等，實以消費者人頭共享，貧者先蹶，勢之必也。宣統朝以「群體性事件」螺旋上升載於史冊，革命史官視為反滿，絕難服人，蓋民變盡為守舊鄉紳與勞民結合，集中攻擊新政，如長沙搶米，葉德輝、王先謙以蠱惑民眾受降五級重罰，舊黨奪氣，新政始行（即稅費更重，利歸官商新軍新學之義）。及軍興，清室剝貧人而養育之新紳新軍借民黨奪權，地丁已無分文上貢。袁公之免賦令，如國民公會蘇維埃之分地，接受既成事實而已。

同日（三月十日），袁大總統下令延用前清法例。

此刻之清例已非雍乾之舊，司法獨立至少已存於紙面及二三名埠（如袁氏政績之天津），極小范圍內之高水准制度移植，與廣漠內地之有治法無治人共存，如巴蜀軍興而「法政速成班」尚未畢業，雖成都亦不過有一新式裁判廳，模范監獄及數百巡警耳，外郡全屬空白。民黨先鋒楊維甫出模范監獄，即任警察總監，效張獻忠大書「殺殺殺殺殺殺殺」七字以整頓治安。民初二十年，縣級法院虛置者大半，皆以堂喻代裁判（即法官無人，縣知事代行裁判權）。北伐功成，法官黨化，而法學教育大興，一變為有治人而無治法，基層稍充實，然至東渡之日，通國總計，基層法院滿員者尚不足三成。

同日（三月十日），黃興電致袁大總統及各省，請督軍北上，討平各處兵變，代袁維持秩序（袁電阻）。

可見兵變時「南北政府合並，南人謀解散北軍」之流言亦非無因。

三月十一日，參議院批准唐紹儀國務總理提名。

少川就出身政見政績，實為南北新舊橋梁，而竟以北洋之叛徒、民黨之外人終。吾民族之團體盡忠觀念過於僵硬，必以議會政治必有之妥協調和為失德，亦憲政破產一要因。可注意者，此類節烈論暗合宋儒，而於革命兩黨之手發揚光大，北洋諸公尚不過小巫耳。

同日（三月十一日），袁大總統再度請求四國銀行團墊款五百萬兩，銀行團只許二百萬兩，且邀日俄參加，謀組六國銀行團。

同日（三月十一日），外交部就南北統一通告各駐外代表及萬國和會。

同日（三月十一日），卸任大總統孫文公布《中華民國臨時約法》。

[返回](#目錄)

----

## Ⅳ 行憲篇

中華民國元年三月十一日，卸任大總統孫文公布《中華民國臨時約法》。

於法於理，當由參議院或業已就職之全國元首頒行約法，民國行憲之初，凶兆已現。

三月十二日，參議院通過中央政府各部暫行官制。

三月十三日，南使蔡元培、汪兆銘離京赴漢，晤黎元洪。宋教仁、鈕永鍵等返寧。

同日（三月十三日），唐紹儀就任國務總理。

同日（三月十三日），卸任大總統孫文電令粵督陳炯明解散彈壓民軍王和順部。

此刻孫文已成在野之身，仍自居民黨大家長，於民黨各督行使法外之權，以約法或古今任何法統論，皆不能無罪。

民元之競存尚為孫黨嫡系，王和順則為資深民黨而非嫡系者，與黃小配居同一地位，軍興不可謂無功，裁軍則無所安插，與其糜餉以養異己，何如以霸術鋤之。癸丑，民黨非嫡系者（無論中間派）皆附袁，王部亦興師攻競存，以致孫黨魁寄厚望之粵東後路，不旋踵而亡，前因在斯。

三月十四日，國務總理唐紹儀以京張鐵路財產及收入為抵押，借華比銀行款一百萬鎊。

所謂「路亡國亡，路存國存」者，今安在哉？昔張香濤以民氣可用，收會美資興辦粵漢路，而期年募款不得十一之數，斷指泣血，慷慨於演講場上之愛國群眾究安在哉？粵漢線為經濟民族主義推遲二十年。盛杏蓀以六折收川漢線付外商經辦，身為國賊，宗社丘墟，而民國分文不付，川漢線（漢-宜-萬-渝）至今未成。華人之民德，亦可哀矣。

三月十五日，臨時大總統袁世凱下令關東華北陝甘未獨立各省改巡撫為都督。

同日（三月十五日），袁大總統任命張錫鑾督直，閻錫山督晉，趙惟熙督甘。

娘子關之敗，民軍已棄三晉，北軍圍閻督於包頭，南北和談，孫文力持以復晉為停火條件必備部分（晉軍亦純血統民黨，非蘇鄂混合政府），袁氏實行承諾。

同日（三月十五日），藍天蔚自請取消關東都督。

同日（三月十五日）,袁大總統向參議院提名十二國務員，參議院駁回復議。

三月十七，卸任大總統孫文令解放墮民，統一財政，呈國史館案於參議院。

卸任繼任兩總統爭相提案於同一參議院，可謂世界憲政史一奇，實難理解前總統何以不能先作「夜半任命」而後請辭，稍存法統體面。

三月十八日，日本向英、美、法、德申請加入四國銀行團，以保證南滿特權為條件。

同日（三月十八日），袁大總統頒布省議會選舉條例。

民元省議會選舉資格較咨議局極大擴展，凡具小學堂或同等學歷者皆為合格選民，除特殊地區無法舉辦選舉者，不設圈定議席。行憲之初，民氣正盛，極少賄選，一時號曰得人，後來者衰矣。

同日（三月十八日），滇帥唐繼堯通電驅逐代理黔督趙德全。

滇軍首倡五代霸術，實已造成行憲以來首次憲法危機，而議會司法視若無睹，全無盡責之跡，其敗也宜。袁政府因應之道，不出籠絡姑息，非待癸丑削平民黨，黔人始得其直，此間歷史邏輯，無異宋祖伐十國，戰勝攻取威行天下，自然孕育黃袍加身。暴力之外無權利，固朝野方州之共識。

三月十九日，參議院通電反對召集臨時國會。（三月二十二日袁大總統接納）。

臨時國會之政治含義在於參議院出於起義各省，同盟會員占優（此刻林森任議長），不能代表北國舊勢力，應解散重組，包容全國代表。袁氏此日尚以調和為急，接受南方意見。

同日（三月十九日），袁大總統下令各省維持現狀，勿再各自為政，另舉都督。

同日（三月十九日），黎副總統電致袁大總統，舉前湖北軍務司長張振武為東三省邊防使，率鄂軍一鎮前往。

初，鄂軍諸將舉黎氏為督，張振武獨持異見，以黎氏無心革命，難與共事，不如梟其首以寒賊膽。其後謀略處專權，黎督屍位，軍務司長實足為輕重。漢陽失守，黎督走葛店，示弱於諸將，三武獨守危城，其心不直黎菩薩久矣。前日武昌兵變，二次革命三次革命之說甚囂塵上，以蘇鄂中間派為革命對象，振武皆不能無嫌疑。黎督望之，若有芒刺在背。衡以人情，庸德畫諾樂居禮儀元首者，亦不免奢望發揮禮儀作用於頸上而非梟首籠中。今日之事，即菩薩作派之「黃金降落傘」和平演變，演變不成，當有火並之虞。

三月二十二日，夏之時（前渝府副督）就任重慶鎮撫府總長，任命熊克武（錦帆）為鎮撫府師長。

成渝合並善後事宜，鎮撫府略似南京留守府，皆民黨中堅。

三月二十三日，袁大總統任命張鎮芳署理豫督。

初，豫咨議局議舉袁克定為督，黎副總統和之。今張督亦袁氏姻親、項城糧台，幾以中州為賜邑。

同日（三月二十三日），甘、新二省宣言服從民國。

奉民國正朔耳，關西之亂，固方興而未艾。

三月二十四日，袁大總統令在京蒙古王公勸諭庫倫服從民國。

初，關東諸將決議：若不得奉清室，當乞日師庇護，義不附逆，恰與民黨之「租讓滿洲」暗合。金甌之不碎，端賴清室之樂不思滿，袁公之恩威並施，日人之不擬破壞列強均勢。今乃以同一恩威加於庫倫，其奈蒙王俄寇非滿洲日本之樂於就范何？

三月二十五日，唐紹儀抵寧，議組閣（三月十五日提名之閣員已遭參議院否決）。

三月二十七日，參議院通過《參議院組織法》。

同日（三月二十七日），蘇州兵變。

蘇案起於激進軍官反對中間派混合政府（程德全、庄蘊寬），先鋒營居主力，自號「二次革命」，政治意義類似武昌兵變。

三月二十八日，袁大總統任命周自齊督魯。

前此，民黨所舉魯督胡瑛及舊黨所舉魯督張廣建皆去職，山東形式統一。此刻袁政府用人行事尚以妥協調和為重。

同日（三月二十八日），辭位皇太後喻令宗社黨解散。

肅王恭王旋走大連，申包胥泣秦廷，肅王臨行，有「中原落照紅」之嘆，如見天機。

同日（三月二十八日），各郡藏軍合圍拉薩。

鍾穎無德，自致禍亂。雖然，以衛藏之政出多門，領主林立，原無削平之理，川軍株守二三據點，縱無新舊內戰，亦難久恃。

三月二十九日，國務總理唐紹儀於寧對參議院發表施政綱領，參議院批准部分國務員名單。

外交總長陸徵祥，胡惟德署理。職業外交官。內務總長趙秉鈞，袁黨，中國警務之祖，袁氏（直督北洋大臣）天津新政一要角（巡警道）。財政總長熊希齡，立憲派名流，楊度、梁啟超信友，五大臣預備立憲考查報告牽線人（楊梁為實際作者）。陸軍總長段祺瑞，北洋元老，小站先驅。海軍總長劉冠雄，職業軍官，福州船政學堂留英學生，靖遠號大副，大東溝幸存者。司法部長王寵惠，民黨，前孫文政府外長。教育總長蔡元培，民黨，光緒二十年（一八九四）翰林編修，前孫文政府教育總長。農林總長宋教仁，民黨，《鄂州約法》及《臨時約法》主要起草人。工商總長陳其美，民黨，孫文嫡系，滬軍都督。原提名梁如浩（職業官僚），參議院否決，改提英士始獲批准。

首屆唐內閣為舉國一致內閣，主要黨派及名士負物望者無不延攬，以席位論，民黨居首，職業專家次之，袁黨勢孤，當時報章呼為「同盟會內閣」（且唐總理未幾亦入民黨）。然袁黨所據廖廖二席（陸軍內務）即俄人所謂強力部門，承平不過坐食守俸，政變則為各黨所必爭。

三月三十日，袁大總統任命前陸軍部長黃興為參謀總長，直轄江南各軍。

同日（三月三十日），陸軍部整編江南各軍為五軍，第一軍柏文蔚（鎮軍），第二軍徐寶山（揚軍），第三軍王芝祥（桂軍），第四軍姚雨平（粵軍），第五軍朱瑞（浙軍）。

至此，政軍統一形式上業已完成，北洋六鎮江左五軍，鄂軍介其中，袁黨任陸軍總長，民黨任參謀總長，大體尚得其平。各派若能相忍為國，相爭以道，未始不能培植憲政土壤。此後百年，華人再無如此機緣。

四月二日，參議院決議北遷。

四月四日，袁大總統任命徐謙為司法次長，蔣作賓為陸軍次長。

二公皆民黨。蔣氏原任清陸軍部軍衡司司長，實掌部務，裁撤舊將，任用黨人，其功不細。【民黨之有蔣氏，亦猶毛黨之有劉斐。】百年革命之一奇，即在革命各黨並非如成說之動員民眾推翻政府，實系滲透掌控中級軍政要員，而後裹挾順民問鼎中原，故革命成功無不擴大軍政規模，加重賦稅。順民之心，多有懷念舊式專制之省兵息民無為而治者。

同日（四月四日），晉督閻錫山（百川）自包頭返晉。

同日（四月四日），孫文接見《文匯報》記者，宣布政治革命業已告成，日後將致力於社會革命。

此處吃緊，不可等閑掠過。世有厚誣列寧，謂民黨接受社會革命純系求俄援之權宜者，絕非信史。至於孫文主義社會革命與列寧主義之異同，列寧將於本年（民國元年）親自論述。

四月五日，參議院議決四月八日起休會，四月二十一日復會於北京。

四月六日，黎元洪解除大元帥職務。

同日（四月六日），南京留守府成立，參謀總長黃興兼任留守，李書城任留守府參謀長。

四月九日，袁大總統聘章炳麟、伍廷芳為總統府顧問。

四月十日，黎副總統發十害電，痛陳軍民分治為良治之急。

黎公苦驕兵久矣，自有切膚之痛。其言雖是，能行此者唯有舉國一致政府或專制政府。軍人自成黨派，一黨政府之裁抑必然觸發內戰。袁氏之病，不在其專制，而在其力既不足徹底專制，其度復不能容舉國政府長期存在，積累物望，致總統於虛位，乃至有專制之弊而無專制之穩定。後來之黨治皆由專制不能徹底一方吸取教訓。

同日（四月十日），孫文抵武昌，講演《社會革命之正道》。

孫醫師之社會政策，自始以國家主義為出發點，非若社會民主黨系統寄厚望於勞工社團，迫於時勢勉強接受國家主義。「平均地權」論要求精密計量之遞降式國家機會主義財政，使大地產平均收益低於小地產，鼓勵耕作細碎化，小農成長為小地產，大地產分割出售或轉入工商城市化。此道必須先有城市工商業背景培植之近代型財政機構始能操作，民初尚無此條件。美國二十世紀初期進步主義色彩濃厚，可謂摘果不栽根式思想移植。

「節制資本」論要求國家主導要害產業（尤以交通礦產為甚）作跨越式建設，此道實已由盛杏蓀、國府資源委員會、蔣經國政府切實執行，流風今尚存焉。要求組建准法西斯式社會協調國家，以政權仲裁人扶植半官方壟斷工會及壟斷商團，幹預產銷利潤分流，不能允許獨立社團自行其是。汪陳改組派倡此道最力，而兩蔣政府並未認真執行。

今版社會民主主義不可少之福利國家體系未入民生主義法眼，無怪乎民黨求入第二國際而被拒。可留意者民生主義城鄉部分皆有內在矛盾且二者相互沖克。「法蘭西式」小自耕農國家於政治及社會意義具有超穩定性，經濟上則屬負值，必將使小地產價格抬高至其邏輯可能性之頂峰，最大限度吸引剩余資金、拘禁剩余勞動力於農村，足以抵消大地產解散資金流入城市之全部作用而有余，勢必誘使農村社會絕緣於第二次產業革命（此即法國落後於英主因）。行此制者，如日、韓、中國台灣地區，無一農產自給超過三成者，若無北美剩余糧倉之豐盈，後禍可知。

社會協調國家以職業官僚為中心，勢必引導尚存之工商業以「為國有重點項目出售產品」以求穩定利潤，小農納稅能力降低而征稅成本上升，加深政府對工商稅收依賴度，亦必要求政府確保企業穩定利潤，小農自我剝削型家庭購買力必然低於大地產，促使國家購買者占有市場份額日益擴大。螺旋推進之必然結果，政府必須選擇：或者進一步吞沒民營工商並全面控制小農購買力及稅收（一九五六年選擇），或者退一步拋棄社會協調，大幅度降低國家建設項目及建設速度。換言之，放棄社會革命畢其功於一役論。

三月後（民國元年七月十五日），俄社會民主工黨弗拉基米爾．列寧發表《中國的民主主義與民粹主義》，列寧主義與孫文主義子宮內交鋒。

列寧此刻尚不失社民黨「反公社論」「反亞細亞主義論」傳統（五年後自食其言），視小農（農村小資產階級）為「波拿巴主義」之友，激進黨、社會主義者、巴黎公社之敵，歷史落伍者，亞細亞生產關系及東方專制主義經濟基礎，不應受進步人士青眼。歷史正義有異於小市民溫情，即令出於無道（如英印帝國或斯托雷平新政），破壞小農體系仍屬歷史進步。中國民主人士不可或忘，克倫威爾部眾自得愛爾蘭土地，一變為秩序黨及復辟中堅。國民公會締造法蘭西小農汪洋大海，竟為兩拿破侖及天主教士所用，覆第一第二共和未足，今尚為甘必大、茹費理、克雷孟梭鐵桿共和派頑敵，更不論社會各黨。傳語誠摯而無識之中國兄弟，【民主之與民粹，固冰炭難兼，】幸毋自誤！

簡而言之，此刻之列寧（及前列寧之馬克思主義者）無不深信無產者（詞源出於羅馬市民末等）、共產主義（詞源出於封建西歐城市公社）皆屬城市政治及立憲政治，農民永為前近代反動勢力，後近代之無產者雖與布爾喬亞（詞源亦出自城市公社）為敵，凡布爾喬亞及近代事物與前近代事物爭，必助近代而鋤前近代（助新滅舊，維多利亞式線型進步論）。民粹派（社會革命黨）則反是，醉心於以「前近代」顛覆「近代」，名為革命，實為反動，社民黨與社革黨分水嶺在此，逾此即成叛教。布爾喬亞民主派（如法、中之共和派，後近代無產者假定之近代盟友）不解科學社會進化論，急需（馬克思主義）科學專家指教。

不言而喻，孫文之美國最新（就二十世紀初論）時髦思想已被視為斯拉夫公社愛好者難兄難弟，列寧有義務展示馬克思主義者作為鐵桿西歐派之純正血統及堅定立場。而孫文（作為國會第一大黨領袖）未予在野小黨內小派絲毫回應，顯然俄社民黨不如第二國際、黑龍會、洪門青幫、日法政府，不足為輕重，絕非民黨攀附或合作對象。十四年後形勢顛倒，孫文聯俄亦不忘圖粵，「否則吾輩不過租界流亡客，奚足為輕重」？思想家之從政，亦可閔哉！

四月十二日，孫文對西報記者宣稱：中國此後將采社會主義，以建築鐵路為先。

四月二十一日，中華民國國務院成立。

四月二十二日，袁大總統任命梁士詒為公府秘書長。

公府之於國務院，略似列朝之內外朝。凡政清君賢，國倚重臣，外朝宰輔禮絕百僚；君貪政亂，必忌強臣，內廷私臣侵奪相權。國運消長，系於宮廷與文臣之蹺蹺板。此刻國會權重，總統受制，公府不過備員。一朝國會亡閣臣弱，元首集權，秘書長即為超級宰相，燕公粵系進身之秘術，盡在斯歟。

四月二十三日，直咨議局議長閻風閣、參議員谷鍾秀等覲見袁大總統，請任命王芝祥為直督。

王氏原任廣西藩司，軍興，附從革命，率桂軍北伐，立功徐蚌。於民黨，非孫嫡系；於北洋，仍屬異類。

直案實系黔案以來第二次憲法危機，結局相反。袁政府證實中央無心幹涉西南省際之爭於前，打破軍興以來各省咨議局推舉都督中央無不承認之例於後，無異公開表示政府既非中央集權論者（否則不當默成滇軍侵占），亦非聯省自治論者（否則理應尊重直省議紳），實系政治機會主義者，只知勢利不知原則。以威臨之，雖逆亦順；利之所在，違例亦貪，上行下效，天下烏得不亂？抱薪救火，非謂無勞，而適足自焚。袁公多小智而失大體，方面之雄，無君人之德，大率類此。

四月二十四日，統一黨，國民協進會、國民黨、國民公會合並為共和黨。

共和黨成立主要目的即為聯手抗爭超級大黨同盟會。

四月二十五日，任命喀什道袁鴻佑出任新疆都督，鎮迪道楊增新為布政使。

此亦魯督雙包案解決模式，新（伊犁廣福）舊（迪化袁大化）皆罷，任命妥協候選人。鎮迪道即鎮西（今昌吉）、迪化（今烏魯木齊）。

同日，粵督陳炯明辭職。

四月二十六日，任命滇軍唐繼堯代黔督。

四月二十七日，粵議紳舉胡漢民繼粵督。

四月二十八日，令回軍常德之黔督兼黔北伐軍總司令楊藎誠開缺來京。

合觀直粵滇黔軍政，中央之苟且無原則無是非無廉恥，至矣盡矣。國以法立，徇私縱暴，尚望治乎？

四月二十九日，參議院開院於北京，議長林森主持會議，袁大總統講演財政問題。

民初代行國會職權而受不同作者呼為「參議院」「臨時參議院」者三，首系黎公所唱「光復各省代表會議」，僅含起義諸省都督府推舉代表；次即孫文就職後，光復各省代表合未光復各省代表員而成議院，不言而喻，未光復各省代表皆激進派（其本省尚在保皇派控制中，不承認其資格），故民黨過六成，於民初諸國會最為激進；今者乃南北妥協辦法，由各省咨議局選舉（不復由都督府推舉）產生，程序最為合法，（控制多數咨議局之）立憲派勢力明顯上升。就法統言，三者（如黎、黃二元帥，孫、袁兩總統）皆臨時代理，正式國會尚待今年（民國元年）首屆大選始得產生。

同日（四月二十九日），清華學堂成立。

四月三十日，國務總理唐紹儀要求四國銀行團借款八千五百萬兩，預墊三千五百萬兩。

少川南行，用財若泥沙，始能買得南北統一、舉國一致政府，皆出外債。新婦當廚，眾口難調，故伎不施，萬無幸理。

五月一日，參議院改選（奉天）吳景濂（統一共和黨）為議長，（湖北）湯化龍（共和討論會）副之。

同日（五月一日），藏軍陷江孜、亞東。

初，川軍入藏，以依約巡守亞東開埠為詞，柔性廢置榮赫鵬「拉薩條約」（此張蔭桓挽回利權之功），駐軍以此為重，江孜則為拉薩外衛。二鎮亡，關稅絕，印藏餉道大通，事不可為矣。

五月二日，四國銀行團要求以稽查用途，監督裁軍為條件，始許借款。

此事即為威爾遜總統所謂「四國銀行團侵犯中國行政獨立，美國應速退出」。埃及之亡，即以王室揮霍賴債，債權國聯手監督埃及財政始。平情而論，借款以養驕兵而非用於建設，公然示債主必無還理（後之西原借款及多數民國借款，皆以賴債了事，華史絕不提及己方失德之處），正所謂「人必自侮」腳注，使無美國之直言，後禍更甚。而自李鴻章時代即有之「美國性氣和平，以扶弱仗義為務」理論，日益成為民國外交家乃至學生運動心中救命稻草。殷望過甚，一朝有求不遂，則如驕兒逆子轉愛為仇，頗似俗語「一碗水養恩人，一斗米養仇人」。

同日（五月二日），國務總理唐紹儀及閣員向參議院陳述政見。

五月三日，直省士紳再請王芝祥出任都督。

同日（五月三日），令川軍援藏。

同日（五月三日），任嚴復為北京大學校長。

五月五日，共和黨舉行立黨會議。

五月七日。前喀什提督新任新疆都督袁鴻佑、喀什縣長張秉鐸行抵阿克蘇，為亂兵所戕。

行凶者為哥老會，系湘軍攜帶出關者。關西民智閉塞，不知政道政黨政見，哥老會發揮「准同盟會」作用，為革命（或倡亂）主力，新疆官場望之若芒刺在背。

五月九日，共和黨選舉黎元洪為理事長，章炳麟、程德全等任理事，湯化龍、林長民等任幹事。

軍界溫和派、政界立憲派、江左士紳集結點。

五月十三日，黃興電告中央整軍完畢，自請解散留守府並辭本兼各職，退歸田裡。

五月十四日，參議院通過五色旗為國旗，鐵血十八星旗為陸軍旗，青天白日旗為海軍旗。

青天白日出於粵東，純民黨血統；鐵血十八星出於武昌，充分體現小華夏主義；五色旗出於北都，滿蒙密邇，承前清超民族天下國家之心，躍躍如也。

五月十九日，任命楊增新為新疆都督。

楊督政術，純用陰柔，鋤哥老會以殺客軍之勢，尊榮阿訇以弱回民之志，以軍營為失業收容所，實其腹，愚其心，閉戶自安。

五月二十一日，許世英出任大理院長。

六月九日，蒙古勤王軍攻鄭家屯，巡防營吳俊升卻之。

【此即「滿蒙獨立運動」先聲。】

六月十日，重慶鎮撫府解散，熊克武第五師留守。

六月十四日，黃興解職。

六月十五日，袁大總統拒絕王芝祥直督任命，不經國務總理副署改令王赴寧辦理整軍善後事宜，唐紹儀請辭總理，不待准即赴天津。

第二次憲法危機已達高潮，袁氏以黃金降落傘待王，王（不同於張振武）亦樂從。以公器私相授受，蔑視直省議會民國參議院，侵奪國務院權柄，於法已不可恕。此案（不同於後之宋案）責任明確。可怪者袁氏（及北洋諸將）一味強調唐氏受北洋載培，不報私恩，理不直而氣壯；民黨不擬維護國會尊嚴，亦不欲聲援本黨總理。於是一國之憲法危機一變為一士之負氣辭歸田，不了了之。

同日（六月十五日），藏軍陷裡塘。

六月十七日，袁大總統宣布國務總理唐紹儀給假五日，陸徵祥代行總理職權。

六月十八日，英、美、法、德、日、俄六國銀行團簽約。

六月二十日，六國銀行團成立。

六月二十一日，外長陸徵祥、財長熊希齡與六國銀行團談判借款條件。

同日（六月二十一日），同盟會、共和黨、統一共和黨談判組閣問題。

西歐封建傳統，議會負財政責任、貴族負軍事責任，王權削藩用常備軍，籌款負擔暴漲，議紳痛苦極深。然唯其如此，議會日益成為必不可少機構，久在立憲之先，已勒王室國運命脈。國會無財政責任者，有退化為清議機構之迫切危險，世無免費午餐，不能負重而能久握權柄者鮮矣。

六月二十二日，同盟會閣員集體辭職。

六月二十四日，六國銀行團遞交監督中國財政計劃於熊希齡。

埃及、摩洛哥淪為被保護國即以「債權國監督財政」始，物必自腐國待自伐。

同日（六月二十四日），達賴十三世返抵拉薩。

駐藏川軍完敗，以英使調停，封存重武器，假道亞東、加爾各答，經海道返華。

【歷史多吊詭，達賴十三世以排洋始，以親英終；為維持封建舊制抗拒郡縣集權而出亡，還鄉乃以集權維新為急務。藏版自強運動（明治式集權近代化）為達賴十三世執政主流，領主怨憤。達賴若能長壽，藏事未可知。新君（達賴十四世）初立，主少國疑，貴族封建制得以暫安，藏人因而坐失「外交爭獨立內政謀自強」最佳時機，亦因而增加華人削平封建難度至最大限度，得失可相償否？】

六月二十五日，共和黨通電反對政黨內閣，主張超然內閣。

以此刻政治語境，舍民黨外，更無他人有能力組織政黨內閣。

六月二十八日，同盟會舉行幹部會議，討論閣潮問題。

決議以共和黨為主敵，聯合小黨（統一共和黨等），運動袁系入黨，以民黨組織政黨內閣鋪墊。

六月二十九日，袁大總統提名代總理陸徵祥繼任國務總理，參議院批准。

以袁系立場，職業官僚無政治背景，無獨立性，易於操縱。以民黨立場，以過渡人物示好袁系，實現民袁聯合，爭取未來長期執政。以共和黨立場，必然支持任何非政黨內閣，始能有望分享權力。陸氏輕易過關，正以其過渡妥協性質。

七月一日，陸徵祥、熊希齡拒絕六國銀行團借款條件。

七月五日，川軍克復裡塘。

七月六日，北京國光新聞總理田桐（同盟會）率眾毆打國民公報經理徐佛蘇、主筆藍公武（共和黨）。

七月十六日，同盟會舉行全體大會，討論組黨合並問題。

統一共和黨拒絕加入同盟會，要求聯合重組新黨。

七月十八日，國務總理陸徵祥向參議院發表演說，參議院審議新內閣六閣員。

七月十九日，參議院否決六閣員提名。

陸氏實無議會政治家天分，以言辭猥瑣幹犯眾惡，以致溫和派局多數、事前久已疏通之友好議會反目相向，職業官僚一如技術專家，皆難適應政務官角色。

七月二十三日，袁大總統修改六閣員提名。

財政周學熙，司法許士英，教育范源濂，農林陳振先，交通朱啟鈐，工商蔣作賓。

七月二十六日，參議院否決蔣作賓，批准其余五閣員提名。

七月二十八日，粵督胡漢民、贛督李烈鈞通電反對軍民分治，蘇、浙、湘、閩、桂、直、魯、晉、奉、吉、黑繼之。

南北新舊軍人能拋棄成見和衷共濟，唯於抵制文官政府一事。

八月五日，同盟會、統一共和黨、國民公黨同意合並為國民黨。

同日（八月五日），武昌再度兵變。

同日（八月五日），國務院會議決定都督暫代行政總監，待局勢稍定，再行軍民分治。

中間派及多數順民寄望於擁袁者，不外乎馴化驕兵，歸於文治。袁氏不能完成此項任務，勢必喪失領袖資格，自貶為諸將之首。歷史人物面對無聲神裁，萬不可幻想以廉價午餐僥幸蒙混，天可欺哉？

八月十日，頒行《中華民國國會組織法》、《參眾兩院選舉法》。

眾議院由各省國民選舉，八十萬人選議員一名，人口不足八百萬之省保障十人，蒙藏青議員另組選舉會選出（實質為中央圈定）。

眾議員當選條件：男子，年滿二十一歲，定居選區兩年以上，且具三者之一—-有小學以上畢業或相當之資格，或年納直接稅兩元以上，或有不動產五百元以上者，皆具當選資格。

首屆（舊國會）下院選舉法體現激進共和主義（比較前清資政院袁記參政院有產階級選舉制即知），接近全民普選之程度【，於民國八十五年（一九九六）大選之前所未有】；衡以列國，普選程度高於長期國會及一九二二年前英國下院、國民公會及一八四八年前法下院，此刻除澳洲、新西蘭兩自治領外，無任何一國下院普選程度高於中華民國眾議院，除美、法二民國外，無其他國家下院普選程度相當於中華民國眾議院者。

參議院由各省議會選舉，不論大小每省十名，蒙古二十七名，西藏十名，青海三名，華僑六名，中央學會八名（後五類皆由中央組織選舉會圈定）。

參議院間接選舉法完全克隆法蘭西第三共和上院及一九二二年前美國參議院產生方法。參議院代表各省而非國民。

參議員出於省議會，省議員當選資格與眾議員完全相同。

本年（民國元年）十二月首屆大選，投票人數四千二百九十三萬余人（總人口四萬萬零六百八十余萬），可見凡識字者極少遺漏，前此後此【（一九九六前）】歷屆選舉實質參與（即識字人口參與）無一能接近舊國會半數者。【以古今萬國曾經存在之一切政治理論，中華民國舊國會及其所生政府皆有無可爭議資格代表中國人民及民國法統，此後再無任何政治組織或政治活動能具同一資格。】

參議員任期六年，兩年改選三分之一；眾議員任期三年，期滿全體改選。

兩院各選正副議長一名，參院兩議長任期二年，眾院兩議長任期三年。

兩院皆設全院委員會，常任委員會，特種委員會。一切決議皆需兩院一致通過始得成立。一般議案皆需三讀而後表決，緊急狀態下，政府、議長或十人以上議員聯署可提議直接表決，經全院議員同意該提議後，可省略三讀會，直接進入表決程序。

兩院每年例會四月，必要時得延長之。常任委員會永不休會。

通常參議院選舉咨格門檻較高，享有若幹眾議院所無特權，尤在司法人事二道，此刻美、法皆如是。今選舉參院之省院資格同於眾院，兩院權利同等，可謂有兩院制之名而有一院制之實，常任委員會永不休會，亦憲法史一創舉，強化已有之行政依附性不遺余力，可見民元法統兌現激進共和主義及超級國會制之徹底，獨步全球，後無來者。

八月十一日，黎副總統電致袁大總統，謂前鄂軍軍務副司長張振武等盅惑軍士圖謀不軌破壞共和，請立予正法。

黎張沖突、政軍沖突、溫和派激進派沖突，前已略述。張氏密謀「三次革命」（以民元武昌兵變為二次革命），史實有之，而黎袁當時皆無確鑿證據。就法論法，此案與陳競存、黃小配案相若，皆行政權侵越司法權之例。民初諸法皆不甚重司法獨立，法司亦有署無人，更易起官吏侵越之心。司法德望不彰，亦憲法危機無從合理解決，終致內戰一要因。就政論政，黎氏借刀殺人，似巧實拙，清名大損，寧漢決絕，中間派自此喪失回旋余地，而京漢結合，江左敗象已陳。

八月十三日，同盟會、統一共和黨、國民公黨、國民共進會、共和實進會，發表國民黨合並宣言。

八月十五日，袁世凱以鴻門宴謀殺張振武、方維。

不審而誅，非大總統之分，故直書袁世凱。

八月十九日，參議員劉成禺、張伯烈等二十人質問擅殺張方案。

八月二十日，國務總理陸徵祥以張案難服眾口，引咎辭職。

同日（八月二十日），庫倫蒙軍陷科布多。

滿蒙一體，南臨華夏，蒙疆原無駐軍，有之，自光宣新政始。清軍鎮蒙，曰庫倫、科布多、承化寺。二鎮既亡，王靈不及，承化寺乞援於迪化，楊督增新以新疆省軍破蒙軍於阿山，承化寺遂以阿山道之名劃入新疆（今阿勒泰）。俄人乘兩虎之幣，入據唐努烏梁海（尼布楚後歸附聖祖，劃歸科布多辦事大臣綏撫），即今之俄聯邦圖瓦自治共和國。金山舊巢，乃折而為三，俄據其北，華有其中，蒙守其南。

八月二十六日，黎元洪通電宣稱張方案自負全責。

【黎黃陂之解「自負全責」，亦猶陸建章案段合肥之解「責任內閣」，啼笑皆非，混淆政治責任司法責任為一物，原不足駁。唯此系民初軍人文人憲政水准真實體現，笑談尚多（如饒漢祥之「元洪法人也，依法而來，依法而去」）。】

九月二日，孫文於京講演：振興實業，十年築路二十萬裡。

文人論事，不切實際多類此，孫文之鐵路玩具熱，給予袁氏一大機會解脫張案壓力，鐵路之寸基未成，自不足道。

九月四日，頒布《省議員選舉法》。

省議員選舉資格同於眾議員，唯當選年齡最低為二十五歲，此例實為省會選舉參議員而設。

九月五日，確定眾議院於民國元年十二月十日初選，二年元月十日復選。

九月九日，袁大總統特授孫文籌劃全國鐵路全權。

九月十六日，黃興向袁大總統推薦趙秉鈞堪任國務總理。

趙氏樂於加入國民黨，吻合「政黨內閣」計劃，袁系多數人（包括袁氏本人）謝絕入黨。

九月二十四日，參議院批准趙秉鈞為國務總理。

共和建設討論會、國民協會、共和統一會、共和促進會、國民新政社合並為民主黨，湯化龍任幹事長。

十一月二十九日，《中央學會法》頒布。

十一月三十日，參議院預選。

十二月十日，眾議院初選。

中華民國二年（一九一三）一月十日，眾議院復選。

同日（一月十日），蒙藏互相承認獨立。

同日（一月十日），令各省定期召集省議會。

同日（一月十日），國會召集令下達，令當選參眾議員於本年三月齊集北京。

一月十二日，庫倫特使杭達親王至聖彼得堡乞援。

一月二十三日，俄皇接見蒙使。

一月二十八日，俄國向蒙古借款二百萬盧布。

二月十日，宋教仁入鄂講演，指斥政府因循苟且。

二月十七日，孫文、桂太郎發起中日同盟會。

二月二十四日，梁啟超加入共和黨。

二月二十八日，外交部令蔡廷幹聘古德諾博士為憲法顧問。

三月三日，孫文會晤山本權兵衛首相、松方正義元老。

三月四日，孫文會晤牧野外相。

三月六日，武昌再度兵變。

國民黨人熊秉坤、詹大悲（雙十首義者）、季雨林主謀，張振武若不死，事未可知，唯民黨黎系破裂已不可回。

同日（三月六日），法制局顧問有賀長雄入京。

三月八日，宋教仁抵寧演說，批評時政，鼓吹國會制憲、政黨內閣、地方分權之美。

三月十一日，孫文抵大坂，講演「大亞洲主義」。

三月十二日，袁大總統通令嘉獎康邊投誠土司。

三月十八日，美總統威爾遜以六國銀行團借款條件侵犯中國行政完整，退出銀行團。

同日（三月十八日），美駐華代辦威廉斯建議及早承認民國。

三月十九日，確定國會於四月八日開幕。

同日，湖北商民裘平治等請以帝國立憲為國本，袁大總統下令查辦。

前此，皖督誅宗社黨，贛督誅洪江會，皆出此道。其心固無司法獨立甚矣，且以共和為新朝，必如舊朝誅鋤異見始足為謀國之忠。全昧立憲本旨，就學理原不足駁，唯其勢甚大其流甚長，南北新舊唯此不爭，所異僅在誅鋤對象界別耳。梁任公「爭政體不爭國體」之論，萬不可易。惜乎大道荊棘，偏鋒浩盪，國猶是也，民猶是也。

三月二十日，國民黨代理理事長宋教仁遇刺於滬寧車站。

【三川崩矣！】民國雖有共和立憲之名，真能解其大義者，通國屈指可盡。北國任公幾道，民黨則鈍初雲逝，次第無人。微宋公，國柄民命盡入軍健策士之手，金甌既裂，補天乏才，非獨夫不能止亂之形備矣。民國以法立，鄂州首義約法、民元約法皆公手定，天壇憲草、曹錕憲法皆不出此范圍，民國國父，實唯鈍初。一身系天下安危，銳意以調和南北新舊為己任，舍公其誰？「海門潮正涌，我欲挽強弓」，公之遺筆。國父身殉，民國孤雛，殆將委命於怒海狂蛟矣。

三月二十二日，宋教仁逝世，年三十有二。

漁父病榻，皆信友同志，論情論勢，無曲詞隱晦之理。而臨終清醒尚久，遺書乃進於袁大總統。其詞拳拳以國事為務，國會新立、調和南北，建設穩定責任內閣之意，曾無稍易，寄望袁公謀國舉賢，同志和衷共濟，則宋某雖死猶生，含笑九泉。或曰丈夫坦盪，不疑權奸；或曰偉人胸襟，有國無私。唯絕無號召同黨興師復仇之語，可為定論。

為民黨計，國會將開，民黨已據其半，席次多於第二、第三大黨總和，平流進取，縱不能組織單一政黨內閣，恢復唐內閣之勢，無甚困難。趙閣本系看守性質，無久據之勢，且蒙宋案嫌疑，勢難固位。民黨因利承便，運用國會，完善司法，政績日興，根基自固，此固宋公所深願者。何至草率興師，自裂其黨，悖國會多數（含國民黨多數議員）中間派各省多數順民及列強謀全華統一之心？政略之疏，固不待言。且唐黔案、王直案皆具憲法危機性質，傷及國本，民黨以無關本黨勢力范圍，視若無睹，自棄超級大黨政治責任；而宋案雖惡，尚非憲法體制問題，法司理案未失其平，直以君相為戴罪之身，反不能容其完成司法程序，揭示真相，有虧道義。益不可解。道義權謀兩失，固有取敗之道。

民黨不稱其位，袁公果能負蒼生之望否？觀其行徑，不外官場健者，利祿驅人，唯用勢利，有力者雖曲而優容，而中央集權（或皇權）歷史功能恰在誅強梁翼順民；雖雲大度識才，所愛者無非策士莽夫焦頭爛額之輩。論古今治亂之本末，遜於曾左遠矣，抱薪而救火，適足自焚其身，萬民從者殉之。至於憲政精義民族遠略，尤非靈魂近視所能及。彼所能者，不外李克用、朱全忠之屬，能用權謀小智，因人之弊而自以為能，居下位隱然有蒼生之望，自為則其弊伯仲於敗者。生橫流之世，無自知之明，以藩鎮一孔陋才，欲效曹公宋祖拔本塞源之業，得其表失其內，因其小昧其大，遺新莽優孟衣冠之譏，不亦宜乎？日照猴頭識聖顏、顎必隆刀定太平之笑柄，亦屬自取。

蔡松坡「天禍中國，元首謀逆」、袁項城「萬方有罪，在予一人」之語，為華人留體面占地步，至矣盡矣。衡以史德，亦無大異於佞臣媚主。未有萊蕪不修而田戶勤者，未有巨公乏才而民德健者。天下之民皆如任公漁父，相爭以道，揖讓有禮，郁郁乎文，泱泱者大，華人欲不模范萬邦，亦不可得。奈其德卑智劣何？能代袁者，有其權詐而欠其大度；能代孫者，受其虛浮而乏其精誠。肉食者濁而無識，勞苦者愚而嗜暴，文人逞虛驕玩社稷，幾以天道易欺，果報可逃，夫復何言？為華人子孫者殆矣。

[返回](#目錄)

----

## Ⅴ 癸丑篇

中華民國二年三月二十二日，宋教仁卒於滬。

三月二十三日，宋案主使人應夔丞被捕。

三月二十四日，宋案直接凶手武士英被捕。

三月二十五日，孫文返滬，議舉兵討袁，黃興持不可。

三月二十八日，鍾穎川軍自拉薩撤至那當（印度邊界）。

三月二十九日，日使伊集院電致牧野外相，謂趙總理私約英使，謀消洱宋案。

日人忌英袁特殊關系甚，袁氏於孫日特殊關系亦不能無疑。

四月一日，藏軍攻巴塘。

四月二日，美國宣布將於四月八日承認民國，吁請列強從之。

國會在，法統在；法統在，民國在。其義顯然。民黨於國會初立興師，予人之觀感，不類誅獨夫，近於壞立憲政府，選擇時機之拙劣，亦屬空前。竭力爭取列強承認民國於先，甫得承認乃不得不運動列強不承認假民國，近於自辱。

四月六日，（臨時）參議院解散。

同日（四月六日），美國政府訓令駐華公使，國會開幕後，立即承認民國。

四月八日，第一屆國會開幕。

通稱舊國會，中國歷屆國會最合法者，亦為最後一次舉國承認而無爭議者。

四月十六日，上海會審公堂將應、武二犯移交上海地方檢察廳。

四月二十日，財政部向斯科達公司秘密借款三百二十萬鎊。

斯科達，布拉格軍火商，此刻奧國，今屬捷克。

四月二十二日，袁世凱令趙總理、陸外長、周財長會簽善後大借款合同，二十四日合同簽訂。

財政權為國會保留領域，袁氏越權私署，非大總統之分，已屬第三次憲法危機。而各方反應，遠不及宋案及督撫人事分歧為烈，可知重權位輕法統，實亦華人共識，袁氏無非其中手腕較強、機運較順者。

四月二十四日，共和黨、統一黨、民主黨合並為進步黨，舉黎元洪為理事長。

共抗超級大黨，政黨政治漸有規模。

四月二十六日，五國銀行團（美國退出）簽訂善後大借款合同。

以鹽稅擔保，八四折，利五厘，額二千五百萬鎊，保證不經銀行團同意，不得借他款。

以美方退出，監督財政軍務條款不得不廢，然利權損失亦雲烈矣。此額尚需扣除墊款、賠款、各省預支，實得不過八百二十萬鎊，亦將投入軍費無底洞。

同日（四月二十六日），參議院選舉張繼、王正廷任正副議長，林森為全院委員長，三公皆國民黨員。

四月二十九日，參議院否決善後大借款。

四月三十日，眾議院選舉湯化龍（前民主黨，今進步黨）為議長。

五月一日，國務總理趙秉鈞以宋案嫌疑請辭，袁大總統以段祺瑞署理國務總理。

同日，（五月一日），眾議院選舉陳國祥（前共和黨，今進步黨）為副議長，張耀曾（國民黨）為全院委員長。

同日（五月一日），眾議院討論善後大借款。

五月二日，美國代辦威廉斯向袁大總統呈遞承認中華民國國書，公府秘書顧維鈞代表袁大總統答謝。

同日（五月二日），袁大總統咨請參眾兩院速行正式大總統選舉。

五月四日，黎副總統通電護憲，請付借款案於國會，付宋案於法庭。

五月五日，眾議院否決善後大借款。

五月七日，袁世凱咨文兩院，自辨借款手續並無不完。

以臨時約法倫，非但財權在國會，司法權亦低於國會多數。此案非但侵越國會職權，縱令手續無誤，國會決議亦高於成法。此節緊要，孫洪伊平政院案緣此而生。袁氏所為非大總統之分，故亦不名大總統之號。

同日（五月七日），宋案凶嫌洪述祖免職。

五月八日，上海地方檢察廳票傳國務總理趙秉鈞出庭受審。

秉鈞請辭，給假十五日，以唐紹儀先例，即免職緩沖顧全體面法，此刻休假之趙氏尚為國務總理（段為代總理）。

五月二十日，外交部與俄定約，民國承認外蒙自治，俄國承認外蒙為中華民國領土。

五月二十四日，第二軍軍長徐寶山遇刺於揚州。

徐氏投機於南北之間，為民黨所刺。此即癸丑軍興之先聲，民黨蓋已絕望於護憲，英雄技癢，師辛亥故智。南北皆用刺客，袁氏實無以正討逆資格，而民黨刺殺技能尚在袁系之上，亦難化討袁為護法。

五月二十八日，民黨攻上海制造局。

六月三日，湖南鐵路收歸國有。

所異於盛宣懷國有化者，前清低價強買，民國分文不付。

六月七日，滇、蜀、浙三督通電勸各方息爭。

六月九日，袁大總統免贛督李烈鈞職，以鄂督黎元洪兼領。以歐陽武為江西護軍使，陳廷訓為要塞司令，節制九江湖口。

六月十四日，袁大總統免粵督胡漢民職，以陳炯明代之，龍濟光副之。

六月十八日，保定軍校校長蔣方震不堪陸軍部長段祺瑞壓制，自殺未遂。

六月二十六日，參議院選出憲法起草委員三十人。

六月三十日，袁大總統免皖督柏文蔚職，以孫多森代之。

袁氏去民黨三督，頗工心計。免職者皆從王芝祥模式，厚給資斧肥缺虛銜（展堂專藏務，胡瑛屯青海，柏督籌陝甘之類，皆無官署，亦不必到任，純為保留或提升其級別待遇耳），繼之者（歐陽武等）大抵於前督有香火之情，亦多民黨中人，以示無外。換言之，北都已作兩手准備，陽給黃金降落傘，陰行站備。而民黨於體面失敗，退歸清談館或行險僥幸，自絕於議會政治之間，左右為難，竟兩失之。

同日（六月三十日），憲法起草委員會成立。

同日（六月三十日），日駐華公使伊集院電告政府，軍部有助長中國局部叛亂意圖。

「局部叛亂」即民黨-軍部-黑龍會特殊關系所致。軍部之割裂中華（即民黨討袁宗社黨復滿）與文官之維持國際協調（即維護中國領土完整）始終異夢，民黨之不幸，在於此刻政府尚能壓制軍部，奪民黨外援；而軍部終能自主之日，民黨已非叛亂分裂者而為中央政府。

七月三日，海軍中將鄭汝成自海道南下，駐防制造局。

鄭氏即煙台之役為南京臨時政府東路北伐海軍藍天蔚所破棄城而走者。

七月六日，令第六師師長李純協防九江。

七月八日，眾議院批准中俄蒙協定。

七月十一日，參議院否決中俄蒙協定。

七月十二日，前贛督李烈鈞舉事於湖口，攻第六師。

七月十五日，黃興據南京，自稱江蘇討袁軍總司令，蘇督程德全掛印避位，江陰要塞司令吳紹璘死之。

七月十六日，國務總理兼內務總長趙秉鈞下野。

七月十七日，柏文蔚據安慶獨立。

同日（七月十七日），鈕永建據松江獨立。

同日（七月十七日），岑春煊（西林）就任討袁軍大元帥。

同日（七月十七日），袁大總統以交通總長朱啟鈐代理國務總理。

七月十八日，陳其美據滬獨立，要求鄭汝成和平撤離制造局，為鄭所拒。

同日（七月十八日），粵督陳炯明脅迫省議會宣布獨立。

大局甫定而欲二次革命，議紳無和者，競存拔刀怒喝「本都督一人亦要獨立！」，議紳相顧失色，無復言者。競存廢然而反，回報孫文：粵不可恃。株守督署，坐待龍濟光諸軍合圍省城，商民屯爆竹爭迎袁軍。粵東民黨老巢，民心如此，夫復何言？

同日（七月十八日），孫文通電促袁辭職。

七月十九日，袁大總統改任段祺瑞代理國務總理。

七月二十日，閩督孫道仁據福州獨立，以第十四師師長許崇智為討袁軍總司令。

同日（七月二十日），浙督朱瑞宣布浙江中立。

民國，聯省乎？省聯乎？

七月二十一日，滬軍陷吳淞要塞，以居正為要塞司令。

七月二十二日，滬軍攻制造局不克。蘇軍不利於徐州，棄城南走。

七月二十五日，湘督譚延闓據長沙獨立。

同日（七月二十五日），北軍入湖口，要塞司令陳廷訓叛應之。

七月二十八日，袁大總統任命鄭汝成為上海鎮守使。

同日（七月二十八日），熊希齡通電譴責日本陰謀分裂中國。

袁氏固終生自命為日本唯一勁敵、民國統一唯一保障者（亦頗有據，民黨舉事無一不用外援，癸丑通日證據確鑿），名流原非其黨，僅以「護國保華」而樂受統戰者，亦不乏人，熊氏及其「人才內閣」即顯例。

七月二十九日，滬軍鈕永建、蔣中正攻制造局不克。

同日（七月二十九日），討袁軍總司令黃興逃離南京。

七月三十一日，袁世凱片面任命熊希齡為國務總理，強令國民黨三日內開除孫、黃，構亂諸人黨籍。

大總統有國務員提名權無任命權，迄今唯有國務總理空位期以現任國務員代理之例，片面任命非國務員為正式總理，蔑視國會，莫此為甚，非大總統之分，故亦直呼其名。國會黨派可否容留舉事者，亦司法問題，何勞行政首長庖代？此事可視為第四次憲法危機，異於前三次者，責任全在袁氏一人，民國之有亡形，自此始矣。

八月二日，孫文乘德船抵福州，轉日船「撫順丸」亡命台灣。

原擬退粵，中途得陳競存自粵張繼、馬君武自港密報，知粵將內潰、已不可恃，倉皇奔台灣。

八月四日，粵紳運動，陳炯明部將蘇慎初、張我權、鍾鼎基兵變，迎北軍，陳炯明亡命香港。

同日（八月四日），孫文、胡漢民接受日本武官多賀宗勸告，避難基隆。

同日（八月四日），熊克武據重慶獨立，自認川督兼討袁軍總司令。

八月六日，柏文蔚部將胡萬泰據安慶兵變，柏督走蕪湖。

同日（八月六日），陳炯明、岑春煊赴新加坡。

八月八日，犬養毅遣使迎孫、胡赴神戶。

八月九日，閩督孫道仁通電取消獨立，許崇智出走。

八月十日，寧軍第一師擁立何海鳴為臨時總司令。

八月十一日，孫文、倉知鐵吉合辦東亞興業會社，孫任總裁，倉知副之。

八月十二日，湘督譚延闓辭職，取消獨立。

八月十五日，前贛督李烈鈞棄南昌出走。

八月十九日，以憲法研究會起草大綱提交國會憲法起草委員會。

八月二十日，柏文蔚自蕪湖入南京，代何海鳴任都督。

【何海鳴為名記者，實不解兵事，竟於群公束手之際赴難，斯亦一奇。民國之豐富多彩，正以過渡期典章未定，異才甚易思出其位。】

八月二十七日，袁世凱擅自拘禁丁象謙等八議員（四人為憲法起草委員）。

侵犯代議士人身，非大總統或任何人之分。此事非如省權總理都督任命財政程序爭議，容有各方解釋不同，構成憲法危機，實系行憲以來首次暴力政變，未可以其規模較小，政變元凶未能達成政變目的而忽略不書。

九月一日，北軍入南京，大掠商民，殺日僑三人。

各國領事皆嘩，張勛以是不能安於蘇督之位。

九月二日，熊克武（討袁川軍）攻瀘州不克。

九月三日，張繼辭參議院議長，王家襄繼之。

同日（九月三日），任張勛為蘇督。

九月九日，日艦四艘抵寧，水兵登岸護僑。

九月十一日，人才內閣組成，梁任公主司法部，熊總理兼財長。

就閣員組成，進步黨已據優勢，略同民黨之於唐閣。然任命皆出大總統特任，自身程序即不合法，尚不如民黨有國會各省支持，烏得久持？任公明知「爭政體不爭國體」，仍不免為人作嫁，論政者之不宜從政也明。

同日（九月十一日），熊克武棄重慶出走。

九月十二日，參眾兩院聯席會議，討論總統選舉法。

同日（九月十二日），袁大總統任命馬福祥為寧夏護軍使，兼署寧夏將軍。

寧夏此刻尚屬甘肅行省，名器泛濫，袁氏實不能辭其咎。

同日（九月十二日），蒙古外交大臣達杭親王照會俄羅斯帝國，同意蒙古參加中、俄、蒙三方談判。

同日（九月十二日），滇軍入據重慶。

無論號稱擁袁討袁、護法毀法，滇軍核心目的，不外乎以大雲南主義侵凌西南六省。熊錦帆舉兵，滇軍亦嘗與謀，意在貪巴蜀民富兵弱，有就食之心，事敗一變而擁袁，仍為同一目的。

九月十八日，公府秘書長梁士詒聯合同志會、潛社、集益社組織公民黨。

此即交通系胚胎，進步黨雖助袁倒孫，究屬國會大黨，尚有相當實力，留念立憲政治，以袁氏左右立場，可利用不可信任，必須搶先組織「內層政府黨」以邀寵，為私臣內廷侵奪閣員外臣權力張本。

同日（九月十八日），川滇（擁袁）兩軍爭重慶開戰。

九月二十三日，蒙古兵部副大臣那貝勒出訪北京。

九月二十五日，袁大總統召浙督朱瑞入京議事。

「宋祖削藩策」啟動，民黨既鋤，刀鋒次第及於中間派。

九月二十七日，《議院法》公布。

同日（九月二十七日），中華革命黨成立於東京，孫文任黨魁。

民黨幹城黃興、陳炯明等不直「按指模效忠黨魁」，拒不入黨。獨陳其美和之。

九月二十八日，袁大總統召滇督蔡鍔入京議事。

「杯酒釋兵權」故智，雖然，川黔鄰省，未必不切望強王在上群藩偃伏，弱者得享順民之福。

同日（九月二十八日），令據黔滇軍唐繼堯回任滇督，劉顯世護理貴州。

九月三十日，令川軍周駿代滇軍黃毓成為重慶鎮守使。

滇軍第一期擴張，至此全付東流。蜀人（如劉存厚、楊森)親北乃至親帝制者不在少數，於此不難索解。就地方軍紳而言，進步保守遠不如地方得失重要。

十月五日，滇軍撤離重慶。

順民寄望於真命天子者，不外乎如是。專制中央集權歷史合法性原在攝服豪強，令順民得以蘇息。袁氏之敗，實不在其專制，而在其削藩功敗。

十月六日，參眾兩院聯席會議組成大總統選舉人團，選舉袁世凱為正式大總統。

擁袁「公民團」騷擾國會，極盡丑態，雖然，袁世凱於第一輪投票得票即超過其余候選人總和，所爭者不外乎取得四分之三（法定當選多數）所需時間長短耳。

同日（十月六日），日、奧、荷、普承認中華民國。

國際社會所承認者，實系中華民國法統，並非承認某人某派系出任行政首腦，袁氏及其左右於此缺乏清醒判斷，卒至自諛自誤。

十月七日，兩院聯席會議組成選舉人團，選舉黎元洪為正式副總統。

同日（十月七日），英、俄、法、德、意、比、丹、瑞、西承認中華民國。

十月十日，首度國慶大典，袁大總統黎副總統宣誓就職。

十月十三日，中英藏西姆拉會議開始。

英方代表麥克馬洪（麥克馬洪線之麥克馬洪）、羅斯。中方代表陳貽范、王海平。藏方代表謝脫拉。

英方立場：外藏（衛、藏）獨立，內藏（康、青）自治，麥克馬洪線（外線）為英印帝國北界。

中方立場：中華民國繼承前清一切屬地，山南線（內線）為印中邊界。

藏方立場：西藏佛國接受大清皇帝供奉保護，宗藩關系隨皇帝退位消失。新西藏與新民國為大清遺業平等繼承者，應平等談判劃界問題。山南線（內線）為印藏邊界，唯英政府樂於協助西藏加入國際社會，西藏樂於割山南地（內外線之間）為酬。

十月十四日，憲法草案脫稿。

草案繼承《臨時約法》主要內容，重申超國會制原則，實難令袁系滿意。

十月十六日，袁大總統咨文眾議院，請議增修憲法條款。

袁氏制憲意見，在於擴張大總統任命國務員之權，國會空位期緊急處置權，反對國會常設委員會享有太上行政權。此類要求即使完全實現，民國大總統仍稍弱於法國、烏克蘭、韓國式「半總統制」，能架馭內閣而仍次於國會之凌駕三權，握行政首腦司法官吏任命罷免權及立法監察財政各權。絕難望黨國「五權憲法」以元首陵五院五權之上，國大集會極少，除充選舉人團外，幾無力代行國民四權。況咨文國會，陳述意見，亦行政首腦之分，程序無可議之處，因而指控袁氏請求修憲為陰謀獨裁，不足服人。若以袁氏後來之政變為絕望於「合法修憲」，鋌而走險，反而較近史實。

十月十七日，熊總理攜梁任公、張季直會見袁大總統，議國政。

十月十八日，袁大總統就立法權限事詢憲法會議。

請求派員列席陳情，實欲以親信推銷己方制憲主張，可見此時袁氏尚未絕望於合法強化總統權力。

十月二十一日，國民黨（反孫派）議員與進步黨合組民憲黨。

民民憲黨合兩黨精華，自身已成超級大黨，壟斷國會之勢，較宋教仁國民黨有過之而無不及，掌握制憲主導權，組織責任內閣，置大總統於虛位，已成必然之勢。

十月二十二日，袁大總統派遣施愚等八人為代表，陳情於憲法會議。憲法會議以行政不得幹犯立法，禁止代表發言，勒令驅逐出會。

議紳之意已決，袁氏面臨最後選擇，或者廢一超國會制臨時約法去一弱民黨少一調和南北宋內閣，立一超國會制正式憲法迎一強民憲黨來一威行全國新內閣，軍人血戰，為人作嫁，求回唐內閣時代且不可得，安於黎元洪式虛位元首以終老可矣。或者行險僥幸，毀憲求權，「馬行在夾道內我難以回馬」，「完全勝利之外唯有徹底毀滅」，依仗赤裸暴力固位而使自身淪為武夫手中人質。命運提供選擇，人類以自身選擇判決自身。

十月二十四日，袁大總統任命湯薌銘署理湘督。

同日（十月二十四日），割西蒙各旗（阿拉善、鄂爾多斯等地）隸寧夏將軍節制。

大華國族主義反擊蒙藏獨立運動，見於寧夏、綏遠、察哈爾、熱河、西康、青海六新省次第建制，此即初步。

甘河馬閥政治命運，系於以回軍附從大華國族主義經營西壁，因而馬氏民族理論暗合孫、蔣（早於孫、蔣）以回民為漢種一宗，如居士段祺瑞、基督徒蔣中正，教異族同；馬氏民族政略以「凱馬爾式國族主義」合漢回「近代民族」訓規蒙藏哈薩克「前近代民族」，行其強制開化術。其治術頗能刻苦自勵，以薄業興大經營，近於閻百川；以乏餉建銳勇師，有類白健生。馬閥主寧、青兩地，地當強寇，援絕財匱，軍興累捷，復土開疆；內治則以河湟、套谷二狹區數縣之基，獨力建漠野千裡二新省，地惡民困，而較沃野可耕、交通便利、中央資助之甘省官貪政廢、百業不舉，反覺優勝。

內裕則外強。抗戰軍興，北戍河陽東略徐淮，殺傷過當，不失寸土；伊塔事起，西援綏來，近於扭轉乾坤；內戰垂危，國軍盡潰，獨能出省作戰，迎新勝之師，以寡擊眾，所向克捷，咸陽、甘泉二役，為白健生青樹坪戰役外罕有之功。以馬閥先天條件遠不及桂系，可謂異數，亦足證其才略遠在尋常軍人之上。【紅軍兩敗於彼手，銜恨原深，且有西路軍余部編入馬軍對紅軍作戰，無異破壞政治廣告之恥，隱羞尤痛，因而抹殺其衛國之功建設之業，更苛於其余地方派系（如桂系）。唯其如此，此處必用詳筆。】馬閥之失德，原與同時諸將無異，而其基獨薄其業獨壯，不可不謂庸中佼佼鐵中錚錚。出身小族地方派系而以國族主義中央集權派聞，其心蓋猶蔡松坡、拿破侖之為集權派，自命天下之器，不屑小局耳。衡其平生，其自度亦無大誤。

十月二十五日，袁世凱通電各省，反對憲法草案。

十月二十九日，外交部電致各省，要求派遣代表共議外交政策。

以此二事判斷，民國實為省聯而非聯省，袁氏亦不以大總統自任。

十月三十一日，憲法會議於北京天壇三讀通過憲法草案。

天壇憲草對袁氏制憲要求作兩項妥協：其一，許大總統緊急處置權（無國會統治權）；其二，許大總統經參議院三分之二多數同意，得提前大選。而於獨握太上行政權之國會常設委員會（有權否決大總統政令，包括緊急狀態政令。有權不顧大總統反對，結束緊急狀態，取消戒嚴。該委員會永不解散，實質架空大總統緊急處置權）不作任何讓步。堅持議員兼任國務員，內閣對眾議院負責。另設（臨時約法所無）獨立於行政權之審計院，由參議院任命，行政官無提名權，更無罷免權，監督一切財政。民國國體永不修改，修憲須經國會四分之一議員提議，兩院皆有三分之二議員通過，四分之三憲法會議議員贊成，始能成立。

天壇憲草授予大總統權力遠小於法第三共和及德魏瑪共和總統（更不論五權憲法元首制），平時行責任內閣制，且受獨立性大於任何民國最高法院之審計院監督，服從古今憲法所無之常委會指令。緊急處置權必經常委會認可，隨時可由常委會取消，遠不及魏瑪總統。解散眾議院之權僅與第三共和虛位總統相等。袁氏不服，稱為「國會專制」，亦非無因。

憲草委員六十員，兩院議員各居其半，原國民黨二十八員，原進步黨十九員，湯漪（原國民黨）任委員長。憲法會議組成忠實反映舊國會組成及民元大選選民組成，此後歷屆中國制憲團體從未能有同等合法性及代表性。

十一月三日，蒙古（庫倫政府）總理三音諾顏汗出訪聖彼得堡。

十一月四日，袁世凱通電指責憲法草案。

同日（十一月四日），袁世凱發動政變，取消原國民黨籍議員資格，沒收其議員證書徽章。

至此，國會不足法定人數，無法議事。中華民國法統中斷。政變領導人袁世凱躬行無國會統治。

[返回](#目錄)

----

## Ⅵ 僭主篇

中華民國二年十一月四日，袁世凱發動政變。

無國會、無憲法統治必然仰仗赤裸暴力，其領袖必將極不愉快地淪為梁山寨主，以「論秤分金」收買江湖盟誓，延遲終難逃避之火並。若非重建立憲法統，勢必逃歸傳統合法君主之神秘性尋求庇護，一如梁山草寇不能另立新朝，必以招安復歸舊王統以免橫死。自然，徘徊兩間、兩頭落空如袁氏者，永遠為大多數。

十一月五日，國務院招集各省代表入京，議地方行政問題。

霸術以削藩為首，袁氏能覆國會而不能廢聯省制，無怪其亡。

同日（十一月五日），外長孫寶琦與俄使庫朋斯基立約，許外蒙自治。

十一月七日，俄使庫朋斯基致電聖彼得堡，轉達華方要求：勸說外蒙軍自內蒙撤退。

同日（十一月七日），梁任公、張季直說袁氏維持國會。

十一月十日，俄外交部依約勸告庫倫政府停止攻擊內蒙，庫倫政府接受。

十一月十二日，袁世凱接受黎元洪建議，下令驅逐各省議會之前國民黨籍議員。

十一月十三日，國會不足法定人數，流會。

十一月十七日，眾議院議員一百九十四人質問政府破壞國會。

同日（十一月十七日），蒙古庫倫政府外交大臣達杭親王照會俄使，不承認中華民國對蒙享有宗主權。

十一月十九日，奉軍克復內蒙大王廟。

十一月二十三日，康有為出任孔教會會長。

十一月二十六日，袁世凱指派行政會議成員。

為冒牌國會作預備工作。

十二月三日，參議員六十一人質問政府破壞國會。

十二月八日，陸軍總長段祺瑞抵漢口。

十二月九日，袁世凱召副總統——鄂督黎元洪入京議事。

十二月十日，袁世凱令段祺瑞代鄂督，周自齊代陸相。

十二月十二日，袁世凱令李經羲為政治會議議長。

此「政治會議」即前「行政會議」移花接木暗渡陳倉，逐步抹去行政圈定性質，以盜國會之望。

同日（十二月十二日），袁世凱釋湘督譚延闓於獄。

十二月十六日，袁世凱令馮國璋代張勛督蘇。

金陵大掠，幹犯吳紳及各國領事之效。

十二月二十二日，袁世凱咨詢政治會議修約法事。

十二月二十四日，合農林、工商二部為農商部，特任張季直為總長。

十二月二十九日，政治會議首次會議，議袁世凱政綱及增修約法事。

中華民國三年（一九一四）一月三日，俄外相允蒙使三音諾顏供給槍械。

一月七日，軟禁章炳麟於京。

黎菩薩、章瘋子同一待遇，亦助袁毀法之論功行賞。

一月九日，政治會議宣布停止國會，另立約法。

【保姆宣布驅逐主婦，整頓家政。】

一月二十四日，政治會議決議特設「約法會議」。

二月三日，袁世凱下令停辦地方自治會。

並光、宣「預備立憲」之基石，亦欲掃除。

二月六日，停辦京師自治會。

二月十二日，熊希齡下野。袁世凱令孫寶琦代國務總理。

「人才內閣」利用完畢。無國會，即無進步黨或任何政黨內閣。

二月十四日，禁法官入黨。

北洋最可取者，即在「司法不黨」確能踐行，明知其效多有礙於秉政者。

二月二十日，梁啟超下野。

二月二十六日，政治會議宣布停止省議會職權。

二月二十八日，解散各省省議會。

三月四日，袁世凱特任李經羲為「約法會議」資格審定會會長，蔡鍔、姚震、饒漢祥等為會員。

三月九日，設置清史館。

三月十八日，「約法會議」開會，孫敏筠、施愚任正副議長。

孫氏系資深黨人，革命元老，軍興舉為皖督，讓國於柏文蔚。其出身閱歷，最適於充任「政協」花瓶，制造「舉國擁戴」形象。

三月二十日，袁世凱以增修約法大綱咨「約法會議」。

四月十一日，俄皇宣布保護唐努烏梁海。

自聖祖朝扣關求款，唐努烏梁海與清運相始終。【大華國族主義、滿蒙藏獨立運動與列強瓜分遺產。】

四月二十二日，「約法會議」一讀通過《約法增修大綱》。

四月二十五日，「約法會議」二讀通過《約法增修大綱》。

四月二十九日，「約法會議」三讀通過《約法增修大綱》。

袁氏《增修大綱》（章宗祥為其靈魂）所提要求大大超越民國二年袁大總統向舊國會憲法會議所提要求：其一，求主權之統一。其二，大總統任免國務員，制定官制，緊急處置權不受節制。其三，不以國務員為政府，國務員不外襄贊大總統。其四，立法院不宜攬權。其五，宜設咨詢機構。其六，財政會計應立專章。其七，憲法者國會之所出，宜先制憲而後開國會。

以此大綱，元首權力遠在前清「預備立憲」君主之上，後者降大命於責任內閣，大臣秉國，任、免皆難，非一君之私屬，內閣受資政院節制，預備未滿期，已面臨議紳糾彈。「先制憲」即圈定制憲團體，使之無合法性。立法院永不召開，無所謂攬權限權。可見「袁記約法」確定者，已非總統制立憲政府，而系波拿巴執政府式全能政府。有異於波拿巴者，在於法國立法團尚能存在，而「袁記約法」相關機構純屬畫餅。

五月一日，「約法會議」決議公布「約法」。

同日（五月一日），廢止國務院官制，附設政事堂於公府，特任徐世昌為國務卿。

五月四日，政事堂成立，裁撤公府秘書長。

五月十日，章士釗《甲寅》雜志出版於東京。

同日（五月十日），胡漢民、居正《民國》雜志出版於東京。

五月十一日，孫文致書大隈首相，乞助民黨倒袁，以開放全國市場酬之。

五月十七日，平政院條例頒布。

五月二十三日，頒布新官制。

甲寅官制為袁氏行政改革靈魂所系，其要有三：一曰「大部制」，廢內閣，裁撤各部司局，簡並國務員，直屬公府。二曰「凍省置道」，改各省民政長（行政實官）為巡按使（中央特派員監察虛官），改觀察使為道尹（實官）。略師漢制，刺史監察區虛置於上（十三州部），（四十八）郡國守相實任於下。行政、監察互制於下，免時君外重、尾大之憂。三曰「還軍於國」，厚祿以養（各省及北洋）諸將以贖其兵，重參謀總部以劃一軍制，收權中央。保全蔣百裡、重用蔡松坡、閑置段祺瑞皆其步驟。此制若成，民國將有一「迪亞斯式新權威主義」，國內和平及經濟起飛（袁氏明確以迪亞斯為導師，如後之民黨視凱末爾）。敗局之成，諸將不受馭為內因，民黨-日本聯盟抵制為輔因，大戰將興，列強（以英為首）無力維系遠東國際協調（即民國統一和平）為主因。

五月二十三日，公布《參政院組織法》。

雖以「甲寅約法」利於行政專制，袁氏意猶未足。尚欲以「參政院」偷換傀儡「立法院」，更下拿翁數籌。

五月二十五日，設「國史館」，任王湘綺為館長。

五月二十六日，「參政院」成立，「政治會議」解散。

任黎元洪為院長。黎氏托疾隱居，不問院事。

同日（五月二十六日），袁世凱特任周樹模為平政院長。

五月三十日，孫文所委「討袁軍第一路司令」蔣中正滬上機關暴露，陳喬蔭等被捕，蔣氏逃逸。

六月二日，確定諸道轄區。

六月四日，藏軍逼昌都。

六月二十九日，袁世凱令「參政院」代行「立法院」職權。

六月三十日，袁世凱裁撤各省都督。

七月二日，英藏於西姆拉單獨立約。

七月六日，西姆拉會議決裂。

七月二十八日，頒布文官官品。

八月三日，外交部以歐戰興，宣布中立。

八月六日，頒布《局外中立條例》。

國際協調破裂，永未恢復，此袁氏之大不幸。民國統一始終有賴於「大國一致」，否則國內黨爭將迅速轉為外患，不復可制。袁氏苦心經營之「二十年穩定」初有希望，冰山已倒。袁氏寄望最切之英帝國無力兼顧遠東，許日圖德，漸成猾夏之形。自是如羅素所言「袁政府政策堅決抵制日本，日本亦堅決反對袁氏……以袁死後政局判斷，袁氏亦非盡謬」。

八月八日，日本回絕外部「限制戰區建議」。

八月十二日，各國承認中華民國中立。英國表示：若能限制戰區，即許日本參戰。

八月十五日，日本對德發出最後通牒，要求九月十五日前割青島予日。

八月十九日，德使示外部，願割青島予華。

同日，英使朱爾典勸外部參事顧維鈞宜放棄中立。

八月二十三日，日本對德宣戰。

八月二十八日，美國通告日本：不可在華擴張領土。

九月二日，日軍登陸龍口，據中立區，掖青島之背。

九月四日，德奧公使抗議日軍侵占中立區。

九月八日，中華革命黨據奉天本溪起事，奉軍討之。

革命黨以南滿日租界為庇所及後勤本部。青島易手後，居正於青島組建中華革命軍東北軍略魯境，亦仰倭援（參見《後藤新平回憶錄》，王芸生《六十年來中國與日本》）。

九月十一日，俄蒙立鐵路協定。

九月十二日，日軍據即墨（華區）。

九月十四日，德使再度抗議日軍侵占中立區。

九月十五日，以日軍虐待山東華民，外部提出交涉。

日軍侵占德界外華土（中立區），華不敢責其撤回青島（戰區）界內，僅爭軍人虐民，一若以軍紀良好，即有權侵入華界。以公法論，實已放棄中立。

同日（九月十五日），《中美解紛免戰公約》簽訂。

九月二十一日，德國奉還膠濟鐵路於華。

九月二十八日，日使照會外部，稱膠濟線素為德產，將發兵占據。

九月三十日，外交部抗議日據膠濟鐵路。

十月五日，參政院就魯案質詢政府。

梁啟超提案，蔡鄂、徐紹禎等附議。

十月二十三日，模范團成立，袁世凱任團長。

袁氏「新軍計劃」啟動，其步驟無大異於二十年後蔣氏新軍計劃，北洋老將自是解體。

十月二十七日，保定軍校頭期生畢業，袁世凱親發文憑。

天子門生，新軍核心。對觀二十年後，蔣中正之優勢不過年少，有充分時間培育門徒，其政略未嘗愈於袁氏。袁氏自知家族短壽，時不我予，有急於立後之心，洪憲密謀生於是。

同日（十月二十七日），公布立法院組織法及選舉法。

未降生之「立法院」權限縮小，已如前述。其選舉資格，亦退回「有產階級選舉制」，合格選民不及民元舊國會四分之一，且各省選舉會皆受行政幹預。

十一月七日，青島德軍投降。

十一月十日，日本閣議通過「二十一條」要求。

十一月十四日，袁世凱任命林長民為參政院秘書長。

十二月二日，天皇裁可格議通過之「對華交涉案」（二十一條）。

十二月八日，孫文遣鄧澤如至南洋檳榔嶼，說李烈均、陳炯明入中華革命黨，二氏婉拒。

孫文以「黨魁效忠」，幾於眾叛親離。求助洪門弟兄，洪門以孫氏軍興背約，屠割弟兄，傳語「先生休矣」。籌款華埠，則以賣官籌款革命，功成不能授官踐約，應者寥寥。【其僥幸不亡者，在於「善於選擇（更爛於我之）敵」，世事多如是。】

十二月二十八日，「參政院」代行「立法院」期滿，休會。

同日（十二月二十八日），「約法會議」通過《大總統選舉法修正案》。此案酷似拿破侖執政府約法，賦執政官圈定繼任候選人名單之權。

「大總統」任期十年，得聯任，任滿得圈定三人為繼任候選人。

十二月二十九日，外交部宣布取消青島「交戰區域」。

中華民國四年（一九一五）一月七日，外交部照會英日公使，取消山東「特別行軍區域」。

一月九日，日使復照：取消行軍區域不當。

一月十六日，外交部覆日使：民國有權單方面取消「特別行軍區域」。

一月十八日，日使日置益遞交「二十一條」秘約於袁世凱。

同日（一月十八日），袁世凱召集徐世昌、孫寶琦、曹汝霖、段祺瑞、梁士詒，密議對日交涉。

一月十九日，袁世凱轉告阪西利八郎，斥「二十一條」。

同日（一月十九日），外部次長曹汝霖回絕日置益使「二十一條」。

一月二十日，日置益使遞「二十一條」於外交部。

一月二十二日，袁政府泄中日交涉內幕於美駐華公使芮恩斯。

「聯美制日策」與民國相始終，自善後大借款、二十一條，經凡爾賽-華盛頓會議，直達珍珠港。

同日（一月二十二日），日本以「二十一條」前四款告知英國（隱瞞第五款）。

一月二十七日，袁世凱調孫寶琦為審計院長，特任陸征祥為外長。

同日（一月二十七日），美使芮恩斯建議國務卿布賴恩，英美應達成諒解，維持中華民國主權及門戶開放。

同日（一月二十七日），日本向英美否認提出「二十一條」要求。

一月二十九日，各省將軍（馮國璋領銜）聯名通電反對「二十一條」。

一月三十日，追贈趙秉鈞為上卿，宋教仁為中卿。

【此時無聲勝有聲。】

一月三十一日，日置益使警告曹汝霖次長，不得外泄日方要求。

二月二日，陸外長、曹次長與日置益使開始會議「二十一條」。

二月三日，日外務省否認有意損害中華民國主權或門戶開放原則。

二月四日，日本以「二十一條」前四款告知法俄。

二月五日，中日二次會議，日使責問消息外泄。

二月八日，日本以「二十一條」前四款告知美國務院。

二月九日，加藤外相見《泰唔士報》記者，承認四款外尚有其他條款。

二月十日，英國對日方隱瞞第五條款，深表遺憾。

二月十一日，曹汝霖次長拒絕討論第五條款。

同日（二月十一日），英記者端納將「二十一條」原件發出（得自袁政府）。

二月十二日，加藤外相與陸宗與外長會談，堅持第五條款。

二月十九日，中國駐美使館以「二十一條」原文遞交美國務院。

二月二十五日，民黨分裂派黃興、陳炯明、李烈鈞、柏文蔚、熊克武、林虎、李根源等通電絕不乘國之危，借外力倒袁。

二月二十八日，中日第五次會議，議山東開埠、煙台鐵路、南滿東蒙問題。

三月三日，中日第六次會議，議南滿、安奉二路問題。

三月六日，中日第七次會議，續議南滿、安奉路無果。

三月七日，日置益使向外交部提出警告。

三月九日，中日第八次會議，中方對南滿、安奉、滿蒙雜居問題讓步。

三月十日，日本閣議出兵中國。

三月十三日，日軍三萬人進抵山東、天津、奉天。

同日（三月十三日），美國務卿布賴恩致備忘錄於日使珍田，重申美國遠東政策，否認「二十一條」第三、四、五條款。

一如「善後大借款」，民國所恃者，唯華府援手。諸歐相戕，遠東無主，英人媚日拒德，不復堅持海約翰宣言，唯美國中立，尚有余力制日。

三月十八日，日軍入據奉天省城。

同日（三月十八日），「約法會議」閉會。

三月十九日，袁世凱召集重臣會議，議中日交涉，段祺瑞主拒日、應戰，徐世昌不置可否。

同日（三月十九日），袁世凱追仇殺參贊羅常琦、釀成藏亂之罪，誅駐藏辦事長官鍾穎。

三月二十二日，外交部質問日使日軍增兵之故。

三月二十三日，外交部電致各省，報告交涉情形。

袁氏專斷若是，於中央保留領域尚不能移聯省之定局。

同日（三月二十三日），袁世凱乞援於美使芮恩斯。

三月二十七日，日本拒絕英國調解中日糾葛。

四月十四日，威爾遜總統致函布賴恩國務卿，謂日本要求破壞中華民國行政獨立主權及門戶開放。

四月十七日，中日交涉破裂。

四月二十日，日本閣議通過對華交涉讓步條件。

四月二十六日，中日交涉重開，日方提出修正案二十四條。

四月二十七日，張季直下野。袁世凱特任周學熙為財政總長，周自齊為農商總長。

五月一日，外交部要求修正日方修正案。

五月四日，日本閣議決定刪除「二十一條」第五條款後，對華最後通牒，元老會議裁可。

五月五日，日本關東軍宣布南滿戒嚴。

五月六日，日本御前會議裁可對華最後通牒。

同日（五月六日），英國照會日本外務省，對華交涉若欲強硬，須先征詢英國意見而後可。

同日（五月六日），美國電告中日兩國，寬容和解、切忌用武。

同日（五月六日），美國向英法俄三國提議聯手幹涉中日交涉，維持海約翰原則，三國謝絕。

五月七日下午三時，日本駐華公使日置益向中華民國外交部提出最後通牒，限五月九日下午六時前答復。

同日（五月七日），東京美使向日外務省質問中日交涉。

五月八日，英使朱爾典以歐事急，勸袁委屈求全。

同日（五月八日），袁氏召集重臣會議（黎元洪、徐世昌及各總長），決議屈服。

五月九日夜十一時，外交部照會日置益使，承認最後通牒。

五月十一日，美國政府致牒中日兩國：凡有違中國領土完整及門戶開放之條款皆不成立。

五月十三日，外交部致函各國，陳述中日交涉始末，民國所以屈服，實出無奈。

五月十四日，袁世凱密諭全國：發奮自強，毋忘五九國恥。

袁氏密語，【慘目心傷，有如垂死哀鳴，】悔其以衰殘半死之身，勉赴國難，收敗局，臨橫暴，乞苟免，辱先人。唯念一身事小，垂死殘軀夫復何畏何求，而黎民子孫尚在，今日苟全，來日大難，天幸豈可累邀？年年五九，偷安嬉游、臥薪嘗膽，盡在諸君一念之中，泉下之身固不得見，謹與諸君辭別！

五四學潮即張本於袁氏五九國恥日記念，華民族主義洪流潰決，革命吞噬立憲，救亡壓倒啟蒙，皆自此出。

「二十一條」實質內容遠不及其心理政治效果。其一：繼承德人山東特權。其二：南滿租界期延至九十九年，日平民得僑居南滿東蒙。其三：中日合營漢冶萍。其四：沿海港口島嶼不割或租與他國。其五：聘日人為顧問，合辦警政、軍工、鐵路。除第五條款，皆既成事實，遠輕於民黨接受之條款（滿蒙漢冶萍全奉）。除第二款外，全為華盛頓會議廢置。即第二款較俄英法租界亦非特出。日式外交，擅長受橫暴之名實，享微薄之實惠，恰與俄人相反，正合「俄狡倭暴」論。袁氏以中央政府視角，愛民族主義忌列強不足怪，專視倭人為仇，則有倭近難防、且兼民黨大本營及主要庇護人之意。

五月二十五日，中華革命黨致書洪門，勸其解散組織、全體入黨、服從完全主義。

洪門復信：「先生休矣。」

六月二日，袁世凱批准中日條約及換文。

六月七日，中俄蒙條約簽字。

六月八日，中日新約互換。

七月一日，袁世凱下令參政院舉憲法起草委員。

七月五日，馮國璋向北京報界宣布袁世凱反帝制談話。

七月八日，《順天時報》刊出大隈伯《中國國民性研究之必要》，論中國覺醒出於外患，外患稍緩，故態復萌。

七月三十一日，憲法起草委員會成立。

八月三日，憲法顧問古德諾發表《論共和與君主》。

八月十四日，籌安會成立。

創始人：楊度、嚴復皆憲政學者，孫敏筠、胡瑛皆民黨革命勛臣，負一時物望，僅就「政協」人選而言，袁氏可謂得人。

八月二十六日，楊度發表《君憲救國論》。

九月一日，「參政院」代「立法院」開會，蔡鍔、馬安良等請願改變國體。

同日（九月一日），日人請重議《間島條約》，拒之。

間島，略同今之延邊，韓人越界墾荒，清室責其易服，編入民籍。韓廷議圖們江正源支源問題，與清爭地，清室拒之。旋韓亡，日人請間島自治、韓人歸韓，清室命吳祿貞勘地，盡駁其議，界始定。【交涉之日，宋教仁化名宋煉，著「間島問題」一書，孝欽後讀而大悅，責軍機失人，懿旨破格授宋煉五品京堂。漢武之待司馬相如，武後之惜駱賓王，蔑以復加，其奈漁夫天下之器，不以金籠為貴何？】

九月三日，梁啟超發表《異哉所謂國體問題者》。

梁任公唆馮督入諫袁，己亦勸袁步武拿翁，編練精軍，伐俄復土，功德已成，而後水到渠成。籌安會興，知袁意已決，環顧海內，雄藩未剪，其唯滇軍乎？進步黨援引滇軍，經略西南基地，事雖無功，究為民黨粵軍策略預備演習，為「通向黨國之路」奠基。

九月六日，大隈首相警告駐日公使陸宗輿，毋因帝制而致亂。

九月十一日，滇督唐繼堯召集軍官會議，預備討袁。

滇軍於癸丑之役，以奇兵略定東川，擁袁有功，反遭制裁，渝黔餉源已入囊中，掃數退還。其心已知雄主當陽，削藩不免，苦於無機可乘。今袁氏師新莽故轍，慕愛新覺羅之威儀而不度其本，以二三私臣之力，欲逆轉洪楊以降外重之局，方伯得此大禮，雄藩之大幸，即國之大不幸。

九月十五日，陳獨秀《青年》雜志創刊於滬。

九月二十日，「參政院」代行「立法院」職權，建議年內召集「國民會議」，解決國體問題。

「國民會議」於洪憲首次登台（非如流俗所謂由孫文於直奉戰後首次提出），無論倡議人為袁黨、民黨【、赤黨】，凡惡「國會」而愛「國民會議」者，無不惡立憲選舉之不可控，欲以「國民會議」可操控之「實質民主」填之，而能不失立憲之美政，民治之虛聲。此皆販蘿卜標人參之價，而必欲強史家錄良醫賢名之國民楷模。種瓜焉能得豆，龍種之生跳蚤，端在所謂名品龍種引進人，自始即有販蘿卜人參之意。

九月二十五日，袁世凱復「參政院」，主提前召集「國民會議」解決國體問題。

九月二十六日，孫敏筠電令各省行政長官，於本省各縣紳民中擇定「國民大會代表」。

孫先烈以民間團體（籌安會）代表，責令在職官員服從一己命令，無疑已屬政變行為，除三島由紀夫命令自衛隊長官未遂而自裁外，人類歷史極少有類似記錄。自癸丑舊國會省議會之普選，甲寅約法之有產者選舉，縮為地方長官為本省獨一無二選民，國民代表人數多於選民總人數，華民族之無限創造力，令人嘆為觀止【，子孫萬代與有榮焉】。

九月二十八日，「參政院」決議以「國民代表大會」解決國體問題。

十月二日，英使朱爾典晤袁，聲言贊成帝制。

十月三日，裁青海辦事長官，任馬麒為甘邊寧海鎮守使。

十月七日，滇軍二次會議，決議起兵。

十月十四日，東京閣議，決定幹涉袁氏帝制運動。

十月十五日，日本商請英國共同反對帝制。

十月十六日，日使電告外務省：中國尚無亂象可為幹涉借口。

十月十九日，中華革命黨刺名報人黃遠庸（傾向進步黨）於三藩市，年三十有二。

對照刺宋（教仁）案民黨所作鼓噪，一切盡在不言中。

十月二十一日，英外相格雷勛爵致井上大使，同意聯合幹涉帝制。

十月二十五日，首屆「國民代表大會」選舉開始。

十月二十六日，日本外務省商請美法俄大使加入英日勸阻帝制行動。

十月二十八日，日英俄三使至外交部勸阻帝制。

同日（十月二十八日），國體投票開始。

十一月三日，法使至外交部勸阻帝制。

十一月四日，美國拒絕加入勸阻帝制行動。

十一月五日，意大利公使至外交部勸阻帝制。

十一月十一日，外交部致日、英、法、俄四國公使：變更國體已為大多數國民決定，政府將以適當時期謹慎推行。

十一月十五日，「國民代表大會」通過贊成君主立憲案。

十一月十八日，日本內閣令外務省建議協約國不承認帝制，直至歐戰結束。

十一月二十一日，梁啟超辭參政職。袁世凱慰留，給假兩月。

十一月三十日，蔡鍔呈請赴日本療養，袁世凱批准。

十二月五日，中華革命黨淞滬司令長官陳其美劫肇和艦，攻制造局，事敗。

十二月十一日，「參政院」代「立法院」核實「國民代表大會」贊成帝制，推戴袁世凱為皇帝，世凱辭謝，「參政院」再上推戴書。

十二月十二日，袁世凱復「參政院」，接受帝位，文武聯袂致賀。

十二月十四日，袁世凱令「參政院」推薦君主立憲制憲法起草人員。

每易歲必易法統，何怪乎民視法如草紙。

十二月十五日，袁世凱冊封黎元洪為武義親王，黎元洪拒之，乞賜骸骨，歸田裡。

十二月十六日，清內務府咨「參政院」贊同帝制，袁世凱申令保全優待條件。

十二月二十日，陸宗輿電告外部：日軍部將有事於華。

十二月二十三日，滇軍唐繼堯、任可澄致最後通牒於袁世凱：限二十五日午十時前撤銷帝制，法辦禍首。

十二月二十五日，雲南宣布獨立，唐繼堯任都督。

十二月三十一日，袁世凱宣布明年為洪憲元年。

中華民國五年（一九一六）一月四日，北京統率處下令征滇。

一月九日，孫文令中華革命黨滬部接見日使青木中將。

一月十六日，護國軍蔡鍔、顧品珍自黔入川。

一月十九日，日本閣議決定嚴重警告袁政府緩易國體，否則實力幹涉。

一月二十一日，日外務省警告陸使宗輿：日本不承認帝制。若北廷拒諫，日方將承認護國軍為交戰團體，宣告北廷有礙東亞和平，派軍進駐中國內地各要區。

一月二十七日，貴州宣布獨立，劉顯世任都督。

二月十九日，英、日、法、俄四使集議，於南北兵爭取持平立場。

二月二十九日，「參政院」代行「立法院」閉會。

三月七日，日本閣議決定確立在華霸權，推翻袁世凱，承認護國軍為交戰團體，默許民間援助護國軍。

三月十三日，孫文電令中華革命黨東北軍司令居正興師據魯。

居正原駐大連，受關東軍保護，以日援練革命軍於青島日界，攻濟南不克，旋袁氏死，南北議和，民國復辟，日本恢復承認，責令居正解散東北軍，居氏從命。後藤新平壇曰：「革命黨亦可憐哉！」

三月十五日，陸榮廷宣布廣西護國。

三月二十日，袁世凱召集各參政、總長議取消帝制。

三月二十二日，袁世凱撤銷承認帝制案，召集「代行立法院」臨時會議。

洪憲末路，不在民黨飛蚊、滇桂疥蘚，而在列強聯合抵制，重申其（庚子以降）最後仲裁權，倭人尤欲劫之以兵，北洋勛舊師東南互保故智，順民給予家長君主制之消極支持不足恃。此後，華人新世界新語將以「反帝」=溝引強鄰入室，「民主」=強制動員草根，「革命」=擴大軍政負荷，「人民」=新舊士大夫階級，「自由」=瓦解中間社團而促進原子化，「共和」=取消傳統政治加於元首百官之節制義務而為獨夫開道。

三月二十三日，袁世凱廢止洪憲年號，恢復中華民國五年。

三月二十六日，護國軍以袁世凱退位為停戰條件。

四月四日，梁啟超抵南寧。

同日（四月四日），孫文令中華革命黨東北軍司令居正速據濟南，待孫親身入魯。

四月十二日，粵保袁軍與護國軍議和於海珠，龍濟光（保袁）軍背約，屠護國軍。徐勤（任公弟子、進步黨、護國軍）僅以身免。

同日（四月十二日），浙軍逐朱瑞，擁屈映光為都督，獨立。

「朱虛侯」之癸丑中立，暫拒北軍（待段閣以何豐林滬軍入浙）數載，保全浙人治浙，為東南異數。無此，縣治之良、省憲之賢，將無所附麗。其無為順勢之功亦不可抹殺。

四月十四日，楊虎、蔣中正據江陰獨立。

四月十九日，張作霖逐奉天將軍段芝貴而據其地。

【「老張家」之「四民主義」以「民德主義」為先，與孫「三民主義」爭輝，此即「民德主義」（繼刺殺張鎔後）再次表演。平心而論，】關東華埠之民德水准，實亦最宜於梁山文化，前清文官政治已嫌過奢，立憲雲乎哉！民國雲乎哉！

四月二十二日，孫文自東京電告居正：凡百舉措，表面宜避與日人有關系。

餉械日援易諱，而以青島日界為老營，頗難自「表面」隱入「實質」。

四月二十五日，中華革命黨東北軍司令居正任日人坂本壽一為空軍教官。

此刻空軍尚用飛艇，中國之編練空軍自此始。對照段總長不能容蔣百裡於保定軍校，北洋老將之抱殘守缺可知矣。

五月四日，康有為發表《為國家籌安定策者》，主清室君主立憲。

就學理言，君主立憲取歷史繼承舊王室，遠勝於新造霸才，南海之論是也。就政治節操言，不棄孤窮、不負私恩、不乘國難，亦不失儒道之綱維。

五月六日，濟南革命軍得日人之助，攻督署，不克。

五月八日，護國軍軍務院成立於肇慶，唐繼堯任撫軍長。

五月十日，中華革命軍東北軍陷高密。

五月十二日，北京國務院令中國交通兩行停止兌換，滬行抗命。

交通系犧牲儲戶為洪憲買單。

五月十八日，袁黨刺陳其美於滬，終年四十。

五月二十二日，四川獨立。

五月二十九日，湖南獨立。

六月六日，袁世凱去世，年五十八，遺命循「甲寅約法」（新約法），舉黎副總統繼任大總統。

同日（六月六日），英、法、日、俄、意、比公使防段祺瑞，聲明企待黎元洪繼任元首，維持法統。

六月七日，黎元洪就大總統職。

黎氏系北京國務院、肇慶軍務院、海外各黨派、國際社會均能接受之唯一人選，而即位之日妾身未明，黎氏自身亦不知當宣誓效忠於民元約法舊國會、「甲寅約法」、「代行立法院」，奉前大總統遺命、受公使團或其他團體推戴而即位。於是就職而不宣誓，別創一格。

六月八日，威爾遜總統電賀黎大總統就職。

同日（六月八日），岑春煊（肇慶軍務院副撫軍長）通電支持「甲寅約法」（「新約法」）。

六月九日，孫文通電主張恢復民元約法及舊國會，令居正東北軍按兵不動。

同日（六月九日），黃興通電支持民元約法。

同日（六月九日），長江巡閱使張勛召集直、豫、晉、皖、奉、吉、黑七省會議於徐州，主尊重清室、優待袁族，速開國會行憲、各省取消獨立整軍自衛、抗拒激進分子。

六月十日，肇慶軍務院撫軍長唐繼堯通電主張恢復民元約法及舊國會。

同日（六月十日），梁啟超通電主張恢復民元約法及舊國會、段祺瑞組責任內閣、審判帝制禍首。

六月十三日，岑春煊、陸榮廷通電支持民元約法及舊國會。

六月十四日，蔡鍔通電支持民元約法及舊國會。

六月十五日，馮國璋自寧通電支持民元約法及舊國會。

六月十七日，黎大總統電致孫文，支持民元約法及舊國會。

六月二十二日，段祺瑞通電支持「甲寅約法」（新約法），反對民元約法。

六月二十五日，駐滬海軍獨立，加入護國軍，支持民元約法及舊國會。

同日（六月二十五日），章炳麟解除軟禁赴浙。

六月二十九日，北京政府宣布據民元約法於八月一日開國會，舊國會議員拒絕召集令，決議自行集會。

六月三十日，北京各總長集體辭職。

七月十日，宗社黨以巴布扎布蒙軍舉事。

七月十二日，大赦政治犯，撤銷《懲治國賊條例》、《附亂自首特赦令》。

七月十四日，北京政府申令懲辦帝制禍首楊度等。

七月三十一日，中華革命軍東北京總司令居正赴京，許崇智代理總司令，蔣中正任參謀長。

八月一日，國會復會於京。

[返回](#目錄)

----

## Ⅶ 重光篇

中華民國五年八月一日，國會復會於京。

八月三日，特任譚延闓督湘。

八月十三日，鄭家屯奉軍與日軍開火。

日軍側翼掩護巴布扎布蒙軍，迫奉軍退出遼源縣城。

八月十四日，巴布扎布蒙軍進抵郭家店，接受日軍武器。

同日（八月十四日），確定各省議會於十月一日集會。

八月二十一日，眾議院通過段祺瑞任國務總理。

同日（八月二十一日），美駐日大使照會外務省：日俄立約不得有損中華民國獨立及領土完整。

八月二十三日，參議院通過段祺瑞任國務總理。

八月二十六日，徐世昌調解府院之爭。

府院之爭原起於段閣內爭，初不預公府事。國務院秘書長徐樹錚欲合四省兵伐李烈鈞，內務總長孫洪伊執不可。繼而內務部文官控總長於平政院，勝訴。孫氏不忿，乞國會解散平政院。其間憲法意義在於：平政院體系出於「甲寅約法」，預設文官為特殊國民，有訟事必以特別行政法院（平政院）審理，普通法院不與。其意在強行政分支，不欲令其多受節制，致公務員畏法甚於畏政務官。民元約法重光，否認平政院體系（即欲弱行政分支），而平政院受案如故，已不合法。段氏原擬大有為，愛「甲寅約法」行政集權主義，迫於西南勢張，勉認民元約法。今閣員乃助國會專政氣焰，其心可知無段，乃造公府乞黎大總統罷孫。黎公以令出總理，怨歸公府為不直，復曰：「閣員進退以禮，示孫總長辭職可也。」。段氏怒而出京，以辭職相脅。徐菊人以國老入京調停，以孫、徐兩禍首同罷為條件，府院妥協。

九月一日，內務總長孫洪伊請辭。

同日（九月一日），眾議院通過全體國務員案。

◆同日（九月一日），陳獨秀《青年》雜志更名為《新青年》。◆

九月五日，國會組織憲法會議。

繼續（為袁氏癸丑政變中斷之）天壇制憲程序。

九月六日，奉天遼源日軍撤退。

九月八日，憲法會議議事，前國民黨提議省制大綱（省基本法）、省長民選。前進步黨（今憲法研究會）曰否。

民黨聯省制憲論不改機會主義本色，待其自為中央，立刻改行袁段主張。

九月二十二日，張勛召集第二次徐州會議，聲言擁護中央，反對國會擾亂。

九月二十五日，張勛等通電反對外交總長唐紹儀。

九月二十六日，唐紹儀辭外交總長。

段閣成立，國會合作，端在組織舉國一致政府，中分閣席，今孫、唐（皆民黨盟友）去位，合作已非完璧，閣潮暗流涌動，徐州會議更張軍人幹政之勢。憲政形式，已近以紙包火

十月一日，胡適致書《新青年》雜志，倡文學革命論。

十月三日，眾議院否決陸徵祥外交總長提名。

國會多數與段政府之循環報復開局。

十月十一日，日、英、法、俄四使抗議中美鐵路借款條約。

此約為曹汝霖傑作，許世英代表交通部簽約，實為針對五國銀行團及日本「二十一條第五款」苛刻條件之反擊。潤田究系知日派能員抑或親日派國賊，可以思過半矣。

十月十二日，華軍斃蒙軍統帥巴布扎布於熱河。

巴布扎布之死、中華革命軍東北軍之解散，皆出日本政策變化，寺內正毅內閣（十月九日組成）放棄前閣積極倒袁【（即支那分割策）】政策，回歸國際協調（即報全中國）政策。

十月十三日，美使芮恩斯質問中日滿蒙五路合同、中俄濱黑鐵路合同。

十月三十日，國會組織選舉人團，補選馮國璋為副總統。

前內務總長孫洪伊報復性積極聯絡國會民黨多數派之成果。

十一月八日，蔡鍔卒於日本福岡醫學院，年三十五。

同日（十一月八日），副總統馮國璋就職於寧。

十一月十一日，國會同意伍廷芳繼任外交總長。

十一月十六日，外交部抗議俄人擬改哈爾濱為濱江省，偽置總督。

十一月十九日，政學系成立。

政綱分歧之兩黨國會退化為利益分肥之多派系國會，民國立憲已入下行線。

十一月二十四日，眾議院否決任可澄內務總長提名。

國會多數報復孫洪伊（九月一日）辭職（十一月二十日）獲准。

十二月三日，眾議員溫世霖等提議倒閣。

十二月八日，憲法會議議省制，益友社（前國民黨）與憲法研究會（前進步黨）議員群毆。

十二月二十一日，憲法促進會（段系）成立。

中華民國六年（一九一七）一月一日，以杭州兵變，任淞滬護軍師第四師師長楊善德為浙督。

浙人治浙，久為北洋妒視，顧不得籍口耳，夏超以細故私心唱亂，實本鄉之罪人。

一月九日，張勛等第三次徐州會議要求大總統支持總理，解散國會。

一月十日，憲法審議會初讀閉會。

一月十四日，步軍統領江朝宗搜查孫洪伊住宅，孫洪伊旋出京南下。

一月二十日，交通銀行總裁曹汝霖與日本興業、朝鮮、台灣三銀行簽訂（西原）借款合同。

梁燕公以帝制禍首罪名（實則為苦諫袁氏毋稱帝自誤，幹君之怒，失公府秘書長之真宰相缺，勉從亂命，而後以中交兩行停兌，犧牲儲戶為洪憲支付成本）出京避難，潤田繼北廷中饋之要沖，炊無米之廚。適當日本新閣甫立，以大敵（袁氏）已鋤，當釋放善意於華人，欲效英人北美投資策，以優惠經濟合作培養中東同文同種利益共生關系，如盎格魯大同盟（藏相勝田呼為「菊分根」，其心可知）。其意棄近利而謀遠和，故條件特優。軍部、官僚原不能出此遠謀，早興此議者乃民間學人西原龜三，亦日本語境中之親華知華派，數游燕京，知本國橫暴辱華人自尊甚，思有以救之。當新閣禮賢，求諫於民間，而西游見芝泉果決有為，有建國之心，乃以橋梁自任，竟成此約，亦近世鮮見之奇。

西原固奇士，以布衣思出其位，周旋公卿，調和兩國，不為己謀，其業雖未竟全功，足以羞在朝諸臣長袖諸賈魯莽滅裂遺禍後人。其入燕都，見黃陂長者而疑忌東人之心不減，乃太息本國臣民逞霸道之快，非主動示好不能息華人創深痛巨；唔潤田，寒暄未了，曹氏即以大義自居，凜然責言：東人累言同文親邦，欲修善鄰，何至言不顧行若此（曹氏即二十一條交涉人）？西原唯再四道歉而已，心服潤田有戰國策士之才，可以與謀。約成，中東皆呼為「西原借款」，以志其勞。段政府財政命脈系於此約，正以此故，倒段諸派系恨屋及烏，怨潤田刺骨，乃有五四之直接反曹暗流反段運動，全不顧曹氏不任外交之職，加凡爾賽外交無功之罪於潤田，辱為國賊，焚其私宅，壞其父生日壽宴【，流氓無產者群眾運動之風自是大興，肇事諸生及垂老亦以身殉此道】。

黎段雖爭，其忌日謀日也同。黃陂自顧庸才，僅欲敬鬼神而遠之，力戒段氏毋受日人欺。合肥自命雄略，可以用人而不為人用，笑曰：「誰會還他（借款）？」言出即踐。後之「釋放善意」遂絕。民國之中東交涉，日人每以強橫訂苛款，華人每以陽許陰毀應之，從未切實奉行條約義務，日人回軍之時，條約即成廢紙，華土以牛皮糖式超人彈性恢復議和前狀態，令日本享惡名而無惡人之利。明此，始能解日少壯軍人所謂「華人無誠意，和議自誤，徒辜負血戰死難將士之靈，非軍人拒官僚資本家之賣國外交，自行據大陸執行條約不可」究作何解。

一月二十六日，憲法會議二讀。

二月一日，德使致牒外交部：公海無限潛艇戰開始，中立國自負其責。

【此即美、中及多數中立國參戰原因。】

二月三日，美國對德絕交。

二月四日，美使致外交部，建議中立國對德一致行動。黎大總統猶豫不絕，段總理贊成。

二月六日，國務會議決定：未獲美國財力援助保證前，暫緩德事。

二月八日，美使芮恩斯許諾對華援助。

二月九日，外交部接受美國建議，一致對德抗議無限潛艇戰。

二月十日，全體國務員出席參眾兩院會議，報告對德抗議事。

二月十二日，日外相本野晤駐東京公使章宗祥，勸中國加入協約國。

二月十四日，內閣會議決定：德國若不放棄無限潛艇戰，即對德絕交，並要求協約國財政資助。

二月十六日，眾議院成立外交委員會。

二月二十四日，法使康德代表協約國通知外交部，若能與德絕交，可議重訂關稅、減免庚款。

二月二十六日，內閣會議決定加入協約國。

二月二十八日，全體閣員拜見黎大總統，主對德絕交而後宣戰，黎大總統遲疑未決，主先征求國會意見，目下且緩行。

三月二日，段總理向兩院外交委員會報告對德交涉事務。

三月四日，段總理及全體國務員拜見黎大總統，主即日對德絕交。黎大總統不許，段祺瑞請辭國務總理。

三月五日，黎大總統遣馮副總統至天津慰留辭職總理段祺瑞。

三月六日，段總理以大總統許諾不幹預對德外交為條件，回京供職。

三月八日，外交部抗議俄國吞並唐努烏梁海。

三月九日，孫文通電兩院及英相勞合．喬治，請阻止參戰案。

【英人於袁政府時代即已游說中國參戰，孫博士猶欲引之為盟友，其心如後之廣州開府時代乞美國資助北伐，幻想世界民主國家國際主義耳。孫氏政治人格及民黨基本教義，於此或可透露一二。】

三月十日，眾議院通過對德絕交案。

三月十一日，參議院通過對德絕交案。

三月十二日，日本閣議決定：若中國加入協約國，可廢置庚子條約天津非軍事化條款，提高關稅，緩付庚款。

三月十三日，國務院組織臨時國際政務評議會，熊希齡、梁啟超、汪兆銘皆任評議員。

三月十四日，對德絕交令頒布。

同日（三月十四日），駐德公使顏惠慶奉命下旗回國，委托丹麥代管民國在德利益。德國委托荷蘭代管德國在華利益。

三月十五日，外交總長伍廷芳請辭。

三月十六日，接收天津德租界。

三月十八日，接收漢口德租界。財政部停付德款。

同日（三月十八日），哈爾濱俄國革命黨成立共和行政委員會（哈爾濱共和國先聲）。

三月十九日，英、法、意、日、俄、比、葡七協約國公使致覺書於外交部，勸中國加入協約國。

三月二十六日，梁啟超致國際政務評議會，主對德宣戰。

三月二十七日，靳雲鵬等組織中和俱樂部（段系安福俱樂部前身）。

三月二十八日，舉行文官普通考試。

三月二十九日，外交部照會俄使，承認俄臨時政府。

三月三十一日，據中英禁煙條約，本日禁斷鴉片。

禁煙條約以十年為期，分段減少直至禁絕煙毒。梁燕公於此約居功甚偉，不可不錄。前清以忠實禁煙大損地方利源，為亡國一輔因，軍興餉匱，各省以武護毒以毒籌餉，中央不能制，禁業逆轉，煙毒復炙，「禁斷日」特虛名耳。

四月三日，孫文呈農商部，成立「上海證劵交易所股份有限公司」。

民黨老戰士團隊（蔣中正亦在其中）化劍為犁賣刀買牛，恭行實業救國，直至1922年全球經濟危機徹底破產，轉而重操革命舊業，真可作凱恩斯經濟政治學注腳。現有史乘專重蔣氏一人，一若此公特有投機愛好，頗失其真。

【四月六日，美國對德宣戰。

四月八日，馮副總統通電反對加入協約國。】

四月十八日，川、滇、黔三軍爭成都開釁。

梁卓如以進步黨-研究系無強藩為後勁，結蔡松坡經略西南。松坡既沒，力薦戴循若繼之。而段芝泉心忌西南反側，陽許任公用戴，陰唆劉積之川軍逐客軍自立。民黨羅熔軒以滇軍之健，遍插黨人於各郡，整編蜀餉，右滇黔而抑川軍，蜀將蜀紳皆忿。循若黔軍最弱，思以權謀自固，許積之以富郡就食（此防區制之始），復借熔軒奪之，川軍嘩，困蓉城。滇軍嬰皇城自固。旋事泄，羅軍不直循若，致黔軍於絕地。戴氏懼，擬棄城走，任公阻之，以合肥可用，不知段系已許蜀於劉，待研究系不過策士而已。城破，循若將殘兵東走，為川軍所戕，或雲勢窮自盡。封疆大吏死於部屬之手，為法統重光以來首見。任公以伯仁為我而死，力促段總理查德辦劉軍，合肥正擬借蜀將破西南之勢，嚴詞拒之。自是王綱盪然，牧民無不知中央不足恃，唯養私軍足以自衛，殘唐五季之禍大作，巴、湘當西南沖要，受累最烈，而聯省自守之說，於二邦最盛，徇非無故。

四月二十五日，段總理召集督軍團會議。

四月二十六日，督軍團一致支持對德宣戰。

五月二日，英、法、日、俄公使至外交部，促速定參戰方略。

五月三日，段總理宴請國會議員，疏通參戰案。

同日（五月三日），日使林權助拜見黎大總統，謂參戰須舉國一致，若生政變，中日同受其害。

五月七日，國務院咨送參戰案於眾議院。

五月八日，眾議院議對德宣戰案。

五月十日，眾議院全院委員會議參戰案，靳雲鵬、傅良佐（段系）組公民團包圍騷擾，毆辱議員，程序中斷。

五月十一日，黎大總統下令拿辦毆打議員之暴徒。

同日（五月十一日），外交、海軍、司法、農商四總長抗議國會受辱，聯名辭職。

法統重光所系之舉國一致政府瓦解。

五月十三日，各省督軍宴請各省議員，疏通參戰案。

五月十四日，寺內首相致段總理：宜先穩固內部，而後參戰可圖。

五月十五日，國務院再度以參戰案咨眾議院。

五月十六日，黎大總統建議王士珍組閣，王士珍婉拒。

同日（五月十六日），孫文通電反對參戰案。

五月十七日，督軍團代表李厚基、張懷芝覲見黎大總統，請解散國會，黎大總統拒之。

五月十八日，國務院三度以參戰案咨眾議院。

五月十九日，眾議院以參戰案，決議以閣員多數辭職，殘余內閣已不能克盡厥責，理當總辭。宣戰國之大政，非元首（中華民國大總統兼海陸軍大元帥）不能代表舉國，不當以國務院提案。待新閣組成，以大總統提出本案，於法定程序方合。故本案免議。

同日（五月十九日），督軍團經國務院轉呈大總統，請解散國會。

五月二十日，黎大總統召集國會各黨領袖湯化龍、吳景濂、王正廷、谷鍾秀等議督軍團呈文。

五月二十一日，黎大總統海陸軍大元帥戎服（大元帥服）接見督軍團代表孟恩遠等，訓其恪守本職，國會於法無解散理。

五月二十三日，黎大總統免國務總理陸軍總長段祺瑞本兼各職，任外交總長伍廷芳署理國務總理，張士玉署理陸軍總長。

五月二十五日，黎大總統提名李經羲任國務總理。

五月二十六日，眾議院通過李經羲國務總理提名。

五月二十七日，參議院通過李經羲國務總理提名。

五月二十九日，秦、豫二督宣布獨立。

五月三十日，浙、奉二督宣布獨立。

五月三十一日，湯化龍辭眾議院長，吳景濂繼之。

同日（五月三十一日），魯、黑二督宣布獨立。

六月一日，直、閩二督及滬軍宣布獨立。

同日（六月一日），黎大總統召皖督張勛入京調停。

六月二日，張勛復黎大總統以解散國會為條件。

同日（六月二日），滇、桂、粵、黔、蜀五督通電擁戴中央，共討叛賊。

六月三日，馮副總統向國會提出辭職。

同日（六月三日），晉督閻錫山宣布獨立。

六月四日，美國務卿蘭辛命芮恩施公使勸告中國先息內斗，而後可議對德作戰，並請英法日三國一致行動。

六月六日，美使芮恩施電告蘭辛國務卿，中國分裂，唯於日本有利。

同日（六月六日），參議院議長王家襄辭職。

六月八日，張勛兵至天津，要求黎大總統三日內解散國會。

六月十三日，黎大總統同意解散國會，通電各省告以不得已之苦衷。

六月十四日，張勛入京。

六月十六日，張勛入宮覲見遜帝。

同日（六月十六日），孫文遣戴傳賢赴日聯絡，晤參謀次長田中義一。

六月十九日，入滬兩院議員通電否認國會解散令。

同日（六月十九日），直、豫、皖、秦取消獨立。

六月二十日，奉、魯、晉、浙取消獨立。

同日（六月二十日），粵、桂宣布獨立，直至國會復會。

六月二十一日，天津督軍團各省軍務總參謀處自行解散。

六月二十三日，海軍總長程璧光於滬召集海軍將領，決議護法，討伐督軍團叛逆。德國駐滬總領事資助孫文、唐紹儀策動海軍反段以阻參戰，曹亞伯居間聯絡。

六月二十五日，李經羲就國務總理職。

六月二十七日，康有為入京。

同日（六月二十七日），北京地方審判所宣判財政總長陳錦濤受賄罪名成立，處徒刑，終生不得任官。

【此即民初司法獨立真實寫照，政爭所擾亂者，不過表層。桃李不言，下自成蹊，言憲政者，當清夜自思：何所謂法？何所謂治？】

◆民初司法形式已備。◆

六月三十日，蒙王集會於京，西蒙主附庫倫，東蒙主附北京，不歡而散。

七月一日，遜帝宣布復辟，封黎元洪一等公，張勛、王士珍等任議政大臣，徐世昌、康有為任弼德院正副院長，張勛任直督北洋大臣，馮國璋任江督南洋大臣，陸榮廷任兩廣總督。

同日（七月一日），黎大總統如東交民巷避難，通電各省討逆。

七月二日，黎大總統電令馮副總統代行大總統職權，免國務總理李經羲職，特任段祺瑞復任國務總理，便宜行事。

同日（七月二日），海軍總長程璧光自滬通電討逆。

七月三日，特任國務總理段祺瑞自馬廠自認討逆軍總司令，梁啟超為參贊，葉恭綽以交行籌款。

七月六日，馮國璋於寧就代理大總統職。

七月七日，代總統馮國璋免長江巡閱使、皖督張勛本兼各職。

七月八日，張勛請辭「議政大臣、直督北洋大臣」各缺。

同日（七月八日），康有為入美國使館請求避難。

七月九日，公使團勸告清室解散張勛武裝。

七月十二日，討逆軍入京，張勛入荷蘭使館請求避難。

七月十三日，遜帝再度宣布退位。

七月十四日，黎大總統自使館返公府，宣布辭職。

七月十七日，海軍護送孫文抵廣州。

同日（七月十七日），國務院令通緝復辟禍首康有為等。

同日，滇督唐繼堯通電否認段祺瑞復任國務總理。

七月十八日，流亡國會議員一百三十余人召集非常會議於粵。

同日（七月十八日），英、日、法、俄四國公使勸中國參戰。

七月二十一日，梁啟超以法統中斷，建議不必恢復舊國會，應召集臨時參議院，重啟憲政程序。

七月二十四日，國務院通電各省，征求產生臨時參議院意見。

八月一日，代總統馮國璋入京。

八月五日，程璧光率海軍抵黃埔。

八月六日，公使團覲見代總統馮國璋。

承認北京政府。

八月十一日，滇督唐繼堯通電護法，重開國會。

八月十四日，北京政府自行公告對德奧宣戰。

同日（八月十四日），接收天津奧租界。

同日（八月十四日），美使芮恩施照會外交部，支持中國取得大國地位。

八月二十五日，非常國會集會於廣州，吳景濂任議長，決議組織護法政府。

八月三十一日，廣州國會非常會議通過《護法軍政府組織大綱》。

國會分裂，多數派議員默許馮段臨時政府（未經國會批准，僅以合法大總統黎元洪所授緊急處置權代行政府行政分支職權）違法提前大選，產生新國會（安福國會），少數派議員以「不合法反對不合法」（唐少川語），違反法定程序產生臨時基本法（《護法軍政府組織大綱》），繼而以此臨時基本法為據，產生第二臨時政府（護法軍政府）。自此日起，民國法統破裂，不復有立憲政府。距洪憲潰敗、法統重光，不過一年零一月而已。

南北兩府雖非立憲政府，自身仍不可謂全無合法性，北京臨時政府行政分支有部分歷史合法性，提前大選尚有重啟立憲程序之實，未可視同佞主霸政或革命政權。廣州臨時政府立法分支有部分合法性，所爭之民元約法出於舉國認同，非一黨之見，亦可視為立憲之殘余，而非霸政。政爭所及，不過社會表層，除元首省督閣員爭位外，憲政游戲規則並未損害，陳錦濤貪腐案、公民團騷擾國會案（京師地方審判廳本年七月二十日判決），雖系當道者（段系）直接利益所在，仍不得不如普通罪犯面對普通法院，依法公審、依法判定有罪、依法服罪，不稍寬假，在朝握權之主使人莫之能救，足見所謂軍閥亂政，其所以亂者何其薄弱，其尊重法統遵奉成法遠在後【之革命政權】之上。以是觀之，所謂軍閥統治，即立憲政治之殘照期，未可視軍人過重，視民國過輕，以致淺識讀者，以為軍人零星幹政等於黨國毀憲霸政，隱性復歸華文化世界【「暴力即權力、權力即權利」「征服即占有、占有即法統」】惡性思維。

[返回](#目錄)

----

## Ⅷ 殘照篇

中華民國六年八月三十一日，廣州國會非常會議通過《中華民國護法軍政府組織大綱》。

九月一日，廣州國會非常會議選舉孫文為護法軍政府海陸軍大元帥。

九月二日，廣州國會非常會議選舉陸榮廷唐紹儀為護法軍政府元帥。

同日（九月二日），陸榮廷電致廣州國會非常會議，主擁戴合法大總統黎元洪復職，不宜另立軍政府。

九月八日，協約國許諾庚款緩付五年，關稅值百抽五，《辛丑條約》所劃天津非軍事區允華軍進入。

同日（九月八日），滇督唐繼堯電致廣州國會非常會議，不受元帥職。

同日（九月八日），粵督陳炳焜聲明馮副總統代行大總統職權合法，唯段祺瑞未經國會同意復任國務總理不合法，故反段不反馮。不贊成亦不反對廣州軍政府，不負擔其軍費。

如是，抵制北府而自身受滇、桂、粵三督抵制之護法軍政府，轄地不出大元帥府。

九月九日，北府湘督傅良佐入據長沙，前此（九月一日），黎大總統所任湘督譚延闓已令湘軍棄省城退保零陵。

九月十日，孫文就護法軍政府大元帥職，宣告討伐叛逆、重光法統、奉迎黎大總統復位。

同日（九月十日），廣州國會非常會議通過國務員提名：外交伍廷芳（不就，王正廷署理），內務孫洪伊（不就，居正署理），財政唐紹儀（不就，廖仲愷署理），交通胡漢民（未就，馬君武署理），陸軍張開儒，海軍程璧光。

殘余國會所生殘余內閣，虛位過半，前景頗難樂觀。

同日（九月十日），孫大元帥任命章炳麟為大元帥府秘書長，李烈鈞為參謀總長，許崇智為參軍長，方聲濤為衛戍總司令，李福林為大元帥府親軍總司令。

九月十二日，孫大元帥任命陳炯明為軍政府第一軍總司令。

九月十五日，孫大元帥任命汪兆銘為大元帥府代理秘書長（章炳麟入滇說唐繼堯贊助軍政府）。

汪氏於革命創業維艱之際，獨行烈德；於諸將擊柱論功之日，飄然退隱；於領袖顛沛流離之時，輕身赴難。光武之同食麥飯，青吉斯之共飲濁水，亦不能有愈於此，其人品私德，實無可疑，無怪乎獨受孫博士托孤寄命之重。

九月十七日，王永江出任奉天財政廳長。

王氏居關東循吏列傳之首，其侍東藩，治績常居通國之最，張全義之哺養梁唐，未足比美。東北堡壘之堅實，除地緣、外交優勢外，人治之功，首當歸美張氏。

九月十八日，孫大元帥咨詢國會非常會議對德宣戰事。

九月二十日，蔣中正以「對北軍作戰計劃」上孫大元帥。

九月二十二日，廣州國會非常會議承認對德宣戰案。

以拒宣戰引發憲法危機，受德款南下護法，而後變計承認北府對德宣戰，而後以參戰資格要求巴黎和會分割戰利品，而後以反帝加諸協約國盟友，以賣國賊加諸北府謀臣。此中政治節操，實不足為華人爭光。

九月二十六日，護法軍政府布告對德宣戰。

九月二十九日，北京政府頒布臨時參議院召集令，重啟立憲程序。

十月三日，孫大元帥通電反對北京臨時參議院。

十月五日，協約國同意召開關稅會議。

十月六日，北軍敗湘軍於衡山。

十月十日，廣州軍事會議任命譚浩明為三省聯軍總司令，大舉援湘。

同日（十月十日），孫大元帥要求廣州商團籌集軍費。

此類要求聯綿不絕，為聯省自治、陳炯明兵變、商團事件主因，中國布爾喬亞所以不致覆亡，端賴上海租界，可以抗拒梁士詒「中交兩行止兌令」以來南北政府各項勒索。蔣中正以革命外交削弱西人權力，其利即在可以用革命軍、地下黨工、青幫合擊，綁票勒索商民以養黨軍政。抗戰勝利、條約體系終結、敵產沒收，不待紅日普照，中國布爾喬亞已入末路，其興也列強，其亡也列強，哺育民族主義而以民族主義自戕，生而有歷史悲劇角色之宿命。

十月十六日，廣州國會非常會議通電反對北京臨時參議院。

十月十九日，廣州國會非常會議參議院選舉林森為參議院議長（代王家襄）。

十月二十四日，北京政府外交部抗議日本於青島任命民政官員。

十月三十日，京師高等審判廳駁回前財政總長陳錦濤上訴，維持原判（有期徒刑終生不得任官）。

十一月一日，孫大元帥任命蔣中正、張群為大元帥府參軍。

十一月四日，北京政府陸軍次長徐樹錚建議美使芮恩施：中國出兵四萬赴歐，美國承擔軍費。

十一月七日，「哈爾濱共和國工兵代表蘇維埃」響應列寧攻冬宮，宣布成立「公安委員會」，接管「共和國最高權力」。

列寧對華宣言：廢除一切不平等條約（僅限1896年後條約，其意即寸土不歸），以民族自決原則畫定邊界（即維持哈爾濱、外蒙兩國，且流放遠東華人入北極，遠東韓人入中亞，最終實現民族分布與邊界走向吻合）。奉軍哈爾濱、買賣城兩役一勝一敗，確定北滿歸華，蒙古喪失。

十一月十日，北京臨時參議院開幕，西南五省（滇、黔、蜀、桂、粵）缺席抵制。

十一月十三日，英國建議美國先運華工，緩議華軍赴歐。

十一月十四日，北京臨時參議院選舉王揖唐、那彥圖為正副議長。

同日（十一月十四日），北府所任湘督傅良佐以諸將抗命，棄長沙而遁。

十一月十五日，北京段內閣以戰事失利，請辭。

十一月二十八日，三省聯軍總司令譚浩明下令停戰，回應段內閣辭職。

十一月三十日，北京馮代總統特令王士珍署理國務總理。

段系、研究系聯翩引退，末屆殘余政黨內閣瓦解，即立憲政體日益退化為派系政治一裡程碑。

十二月二日，廣州孫大元帥任命陳炯明為援閩粵軍總司令。

十二月三日，熊克武聯滇黔二軍據重慶。

錦帆為民黨謀蜀主將，所部第五師常駐巴渝（蜀人之上海），近海口江門，思想、人物、器械皆略新於川軍主體，素能以寡擊眾，蜀人目為激烈派。而以廣州標准，仍屬內地溫和派，天然傾向聯省自治，如競存在粵，可用不可信，錦帆一生悲劇，皆自此出。

十二月七日，北京國務會議決議鎮壓哈爾濱革命黨。

哈爾濱革命史與聖彼得堡同步，沙皇退位，「共和行政委員會」與李沃夫臨時政府克倫斯基蘇維埃聯翩登場，社會革命黨構成多數派；冬宮陷落，哈埠工兵蘇維埃自立「公安委員會」「接管共和國一切權力」，響應列寧。英日公使及白黨皆乞北京用兵。

十二月十八日，北京政府特任段祺瑞督辦參戰事務。

於既存職官表外單列權力直通車，以牽就強人，終至原有重臣淪為附庸，頗合中國歷史傳統。如是，立憲政體之虛文亦難存完璧。

十二月十九日，華軍何宗蓮、張宗昌等入哈爾濱，解除俄工兵政權武裝，強制遣送赤軍及其首腦紐金返國。

十二月二十六日，俄過激黨人及赤軍二千人押送出境，華軍進駐中東鐵路區。

十二月二十九日，北京政府任命吉林省長郭宗熙為中東鐵路督辦。

中華民國七年（一九一八）一月三日，廣州孫大元帥以海軍炮轟粵督莫榮新官署。

民黨擬自組新軍，為桂系舊將所阻，故出此。

一月四日，蘇、贛、鄂三督通電主張解散（北京）臨時參議院。

為恢復舊國會、南北和解造勢。

一月八日，財政部停服俄國庚款。

一月十二日，北京馮代總統宣布待臨時參議院通過《國會組織法修正案》，即舉行大選。

一月十五日，西南「護法各省聯合會議」成立於廣州。

一月二十八日，「護法聯合會議」推舉唐繼堯、陸榮廷、程璧光為軍事總代表，岑春煊為和議總代表，伍廷芳為外交總代表，唐紹儀為財政總代表。

二月十四日，外交部以俄亂，令庫倫都護陳毅經略外蒙。

二月十七日，北京臨時參議院通過《國會組織法修正案》、《選舉法》。

新國會（安福國會）參議員由二百七十四人減至一百六十八人，眾議員由五百九十六人減至四百零六人。

二月十九日，北府國務總理王士珍辭職。

二月二十日，熊克武軍入據成都。

西南局部勝利，立刻引發孫派犁庭搗穴、熊派據蜀自保、滇黔勒索富鄰三重路線之爭，蜀亂大作，三敗俱傷。

二月二十六日，廣州護法軍政府海軍總長程璧光遇刺。

成說指桂系莫榮新主使。新說以程氏聯合滇桂，就任西南護法各省聯合會議總代表，為改組軍政府，廢大元帥，立七總裁之先聲，為民黨所刺。

三月一日，北府督辦（段祺瑞）參戰事務處成立。

三月五日，廣州國會非常會議電致巴黎和會，請廢「二十一條」及北府所訂一切密約。

民族主義外交競爭開始，終當演為革命外交，分裂政府或在野黨派以不必負責，易於搶占道德制高點。政治大眾化培育外交惡性競爭，促使外交路線趨於強硬，回旋余地縮小，構成諸歐步入大戰、華夏陷於革命之直接原因。

三月二十三日，北京政府復任段祺瑞為國務總理。

三月二十六日，北軍吳佩孚、張敬堯陷長沙。四月五日，北京政府海軍部遣艦隊至海參葳，陸軍自吉林策應。

此即「十四國幹涉蘇俄」，華軍列名於「帝國主義」之內，以此為首。◆就條約體系而言，此類行動無異於日本加入庚子八國聯軍，爭取融入國際俱樂部。◆

四月十日，護法各省聯合會議要求廣州國會非常會議修改軍政府組織大綱。

四月十一日，孫大元帥會見國會議員，反對改組軍政府。

五月四日，廣州國會非常會議通過《軍政府組織法修正案》，改行七政務總裁合議制。孫大元帥請辭。

同日（五月四日），北京政府任命嚴式超為唐努烏梁海調查員。

五月二十日，廣州國會非常會議選舉唐紹儀、唐繼堯、孫文、伍廷芳等為軍政府政務總裁。

五月二十一日，孫文不就總裁職，離粵赴滬。

五月二十二日，蘇俄紅軍進犯外蒙恰克圖、三音諾顏等處。

五月二十六日，廣州國會非常會議兩院議長林森、吳景濂吁請孫文赴粵就總裁職。

七月二日，協約國（含北京政府）決定出兵西伯利亞。

七月二十三日，蘇俄紅軍入侵烏裡雅蘇台，拔去界碑。

七月三十日，庫倫都護陳毅調兵一營，入駐庫倫。

八月一日，蘇俄外長齊巧林致電孫文，願共同奮斗。

八月十一日，北京臨時參議院閉會。

八月十二日，北京新國會開幕。

八月十八日，北京政府發兵駐俄。

八月十九日，廣州護法軍政府舉岑春煊為主席總裁。

八月二十日，北京新國會選舉王揖唐為眾議院議長。

八月二十一日，北京新國會選舉劉恩格為眾議院副議長。

八月二十二日，北京新國會選舉梁士詒為參議院議長。

八月二十四日，北京國務院發表出兵西伯利亞宣言。

八月三十一日，粵軍陳炯明陷漳州。

九月四日，北京新國會選舉徐世昌為大總統。

同日（九月四日），廣州國會非常會議否認北京國會選舉人團會議合法性。

九月五日，北京國會副總統選舉團不足法定人數，流會。

段系（安福系）多數派推戴曹錕，任公（研究系）、燕公（舊交通系）杯葛，欲虛副總統之位以待南方，為和議留余地。段系於北府內部日漸孤立。

九月九日，英使朱爾典勸南北議和，以免危及中國國際地位。

九月十九日，庫倫都護陳毅以俄日謀蒙，請援庫倫、恰克圖。

九月二十七日，英國建議英、日、法、美聯手調和中國南北內爭，日本謝絕。

十月八日，王揖唐演說於安福俱樂部，支持曹錕出任副總統。

十月九日，北京國會第二次副總統選舉人團會議不足法定人數，流會。

舊交通系、研究系拒絕出席。

同日（十月九日），廣州國會非常會議宣布護法軍政府攝行大總統職、代行國務院職權。

十月十日，北府大總統徐世昌宣誓就職於京，特任內務總長錢能訓署理國務總理。

同日（十月十日），外交團承認徐大總統，威爾遜總統電賀徐世昌當選，負中國重建南北統一、恢復國際地位之重任。

民國有大國之望者二，皆兩次大戰將息之日（列寧之十四帝國主義、小羅斯福之四大警察），皆賴外交有道及美國提攜所致，皆以內爭自敗，而主要責任者皆唱民族大義、以國賊責外交官、己身引狼入室求兒皇帝之革命黨。所謂反帝愛國光榮史，真有不堪言不忍言者。

十月十三日，北府徐大總統復威爾遜總統，當首謀國家統一、國民幸福、中美提攜實現最高理想。

十月十五日，廣州國會議員二百五十九人反對護法軍政府代行大總統職權。

十月十六日，北京國會副總統選舉人團第三次流會。

舊交通系、研究系仍拒絕出席。

十月十八日，美使芮恩施覲見徐大總統，請速謀統一。

同日（十月十八日），北府公府美籍顧問韋洛貝擬定南北調和意見書。

十月二十五日，日本同意五大國調解中國南北爭執。

十月三十日，協約國公使至北京外交部抗議中國參戰不力。

同日（十月三十日），廣州護法軍政府總裁岑春煊電致北京，主南北對等會議。

十月三十一日，北府徐大總統與美使芮恩施共議南北和平統一。

十一月二日，北京新國會參眾兩院追認對德宣戰案。

十一月四日，北京各校提燈游行，慶祝公理戰勝（十一月十一日大戰結束），北大校長蔡元培演說。

此即五四風潮之預演，學生以游行幹政自此始。

十一月十六日，北京政府下令前方停火。

十一月十九日，廣州美領事勸告護法軍政府罷兵議和。

十一月二十日，廣州國會非常會議議員質詢岑總裁擅派巴黎和會、南北和會代表及各省停火事。

十一月二十二日，廣州護法軍政府通令前線就地停火，等待南北議和。

同日（十一月二十二日），阿爾泰蒙古王公請改隸新疆省。

阿爾泰即民元外蒙獨立所爭、迪化新軍所赴之承化寺，民國二年設阿山道，新督楊增新兼署，今之阿爾泰州，據古金山中脈水源地，故價值遠大於表觀面積。此刻俄亂未已，庫倫、烏梁海款服，仍繼藩制，獨阿山道改土歸流，永為郡縣。此後蒙疆再陷，阿山以隸迪化保全，沿革至今。後學多不知金山本匈奴巢，民國以前一向歸於據瀚海之族，絕不與西域事。即天山北路亦匈奴突厥蒙古之別府，不列漢西域、唐安西版籍。西起古城，東至玉門之北道，順康列為陝甘郡縣，不隸准部汗廷及亡准鎮西之伊黎將軍，同治建省，劉撫（錦棠）憂邊陲孤危，請割甘肅以肥新疆，朝命曰可，自是天山南北兩路始合（二千年來首次隸於同一政治或行政機構），辛亥伊犁將軍廢、今阿山改土歸流，新疆版圖始定。

十一月十五日，北京國務院撤銷戰時國際委員會。

十二月二日，協約國勸告南北和平統一，宣布和平統一達成前，各國一致行動，不對南北雙方提供政治貸款。

十二月三日，日本政府宣布停止對華借款。

十二月五日，京師高等審判廳駁回宋（教仁）案被告洪述祖上訴，維持原判。

原判為無期徒刑，洪氏不服，尚欲上訴至大理院，竟以死刑（明年四月五日）終，創民國司法史「上訴而加刑」之特例，斯亦一奇。成濟必以凶終，愚夫村嫗靡不知，其奈自信私智者必欲機關算盡何？漁父臨終不欲興師，深信司法有道，自有卓識。南北幹戈幾度、法統垂絕，無量金錢無量血，似不能容一書桌，竟不能移大法官方寸之明鏡。尤不可及者，舉重若輕，視作等閑，社會不以為殊勛，己身亦自居庸德。何謂立憲之常經、共和之至德，有若桃李不言、下自成蹊，不必多言。【後之黨國「中華民國民權唯中華民國國民得享之，帝國主義走狗烏得享？」、本朝之「奉上級命令不得立案」，真當披發覆面，無顏見列祖列宗於九泉。】

十二月六日，美國務院令駐華公使芮恩施約各國禁以軍火、 資金支持中國內戰各方。

十二月十日，美使芮恩施電致國務院，主借款資助中國和平統一。國務院復電，主協約國聯手調和。

十二月十一日，北京國務院組織南北議和代表團。

十二月十二日，廣州護法軍政府咨請國會非常會議批准孫文、伍廷芳、汪兆銘等為赴巴黎和會代表。

十二月十四日，北京新國會眾議院通過錢能訓國務總理任命。

十二月十八日，北京新國會參議院通過錢能訓國務總理任命。

十二月三十一日，（白）俄使抗議中華民國派官駐軍於歸俄保護之唐努烏梁海。

中華民國八年（一九一九）一月五日，北京外交部聲明尊重蒙古自治，廢除俄蒙協議。

一月七日，北京眾議院通過錢內閣國務員同意案。

一月九日，北京新國會參議院通過錢內閣國務員同意案。

同日（一月九日），廣州護法軍政府組成南北議和代表團。

一月十一日，廣州國會非常會議兩院聯席會議決議更「護法軍政府」為「護法政府」。

一月二十一日，赴巴黎和會南北聯合代表團組成。

北京代表陸徵祥、顧維鈞等，廣州代表王正廷。

一月二十三日，北京外交部照會公使團，要求收回會審公署。

一月二十七日，外交部同意參加協約國監管西伯利亞及中東鐵路。

一月二十八日，顧維鈞於巴黎和會要求繼承德國在魯利權。

二月十一日，北京新國會閉會。

二月二十日，北京政府、廣州護法政府和平談判會議代表團集於上海。

三月七日，英、美、法、意公使致北京外交部，要求保證參戰軍不用於內戰。

三月十五日，廣州護法政府和談代表唐紹儀抗議北京政府破壞停火，進攻於右任部靖國軍。

三月二十七日，北京大理院就宋教仁案作出終審判決：被告人洪述祖死刑。

三月三十日，秦省兩軍（北京政府軍、靖國軍）停火。

四月一日，北京國務院令邊軍援蒙。

四月七日，廣州護法政府代表團要求北京政府撤銷張敬堯湘督職務。

四月二十一日，南北和會爭執新舊國會法統問題。

四月二十六日，公使團會議決議中國內戰期間禁軍火入華。

四月三十日，巴黎和會小組委員會擬允日本繼承德國在魯利權。

五月二日，北京政府參戰處密令張作霖、鮑貴卿援蒙。

白俄諸軍窮無所歸，有據蒙疆為基地之心，略似鄭延平之謀荷蘭。

五月三日，山東眾議員謝鴻濤、沙明遠提案奪交通總長曹汝霖、幣制局總裁陸宗輿、駐日公使章宗祥職以謝國人。

曹、章、陸三公本非一系朋黨，共通之處在於：皆非巴黎和會外交定策者或負責人，於魯案交涉尚無最低替罪羊資格。皆能臣幹才而兼巧宦，原可堅守職業官僚立場而以依附派系求榮，是以召反段各派之忌。潤田之新交通系主北洋中饋，炊無米之廚，如袁項城之有梁燕公、明成祖之有夏原吉，曹不去段不亡。北洋反段派系借護法政府困段，吳子玉受廣州賄款，棄湘自歸，通電以南北議和、反段愛國自任，長江三督和之。徐菊人忌段之橫，以權謀自保，各國公使、直奉軍人、京滬名士、京師學界皆受籠絡，南北議和、愛國外交皆可置重負於段系，待其力撅自仆，猶前之李合肥、後之蔣奉化。雖如是，千金之子坐不垂堂，大老策士不必有鋒鏑之險，自有熱血憤青惑於浮詞（洪憲功狗林長民警告國人「膠州亡矣，山東亡矣，國不國矣」即學運領袖羅家倫五四宣言「山東亡了，就是中國亡了」藍本，體現同一文學思維，期壯而理悖，上承宋明清議鴻詞、下開現代革命口號，漪矣盛哉），甘為前驅，巨公如名將，原不計較槍尖之折。不幸馬基雅維利主義者天然謀近利不見遠害，能料人不能料己，請君入瓮於前、以身試瓮於後。民族，巨獸也；革命，野火也；公理，絕對價值也。非至無物可膏饞吻，巨獸不斃；赤地千裡荒沙，野火不息；塵寰盡付劫火，公理不全。區區民國，何足當之？

五月四日，北大等十三校學生三千許焚曹汝霖宅，毆章宗祥。

五月五日，公使團領袖朱爾典照會外交部：英、法、美、日、意等十二國同意禁軍火及其原料入華，直至中國和平統一。

同日（五月五日），北京學生聯合會成立，實行總罷課，要求罷免曹、章、陸，拒簽巴黎和約，收回山東利權。

同日（五月五日），曹汝霖、陸宗輿請辭。

曹、陸無引咎之心，有負氣之意，自謂功在北洋，必受慰留。豈知府院暗斗，以內閣為犧牲。自是徐段交惡，北洋無復調人，直奉興師倒段。

五月十日，南方代表唐紹儀復議重光舊國會，北方代表團拒絕。

五月十二日，北京國務總理錢能訓請辭。

北京內閣不以曹、章、陸應負責任，欲同進退，終至錢內閣總辭職而後已，繼閣潮者唯兵爭耳。

五月十三日，廣州護法政府和議代表集體辭職。

五月十四日，北京政府和議代表集體辭職。

五月二十一日，日本外相內田康哉同意青島歸華，以華方誠實執行一切協定為前提。

民國對日彈性外交，大略臨兵威則盡許之，事緩則陽奉陰毀之。日人幹戈數動，乃如抽刀斷水，勞師受謗，幾無所獲。長此以往，非如英美之奉還利權以止損敦誼，必從軍部之直接占領以強行踐約。

五月二十四日，北府參戰督辦段祺瑞通電各省：若以外交絕裂而失國際聯盟創始會員資格，所損彌多。以復之利權亦難保障。

五月二十六日，中國代表團要求將中方保留意見載入和約。

五月二十八日，英、法、美、意、日五公使致說帖調和南北。

六月一日，北京徐大總統公布青島問題真相，命諸生復課。

同日（六月一日），阿山歸並新疆省，裁撤阿爾泰辦事長官。

阿山之於外蒙，猶康巴之於衛藏。【大華「內亞次帝國主義」之】改土歸流郡縣化與蒙藏小民族主義之挾外援自立爭時爭運，撕裂大蒙區大藏區，撕裂線上寸土之得失，有間不容發者。

六月五日，英、美、法、意、日五公使再致說帖調和南北。

六月九日，美使芮恩施致國務院：滬上群情洶涌，武力幹涉絕無好處，當責日本削減駐軍，修改和會魯案決議。

同日（六月九日），北軍第三師師長吳佩孚通電請釋學生、開國民大會，爭青島。

以國民大會為外交手段，顛倒立憲程序，毀滅國會政治，已屬段執政「革命政府」國府「革命外交」先聲。學生幹政論政之權原不能去其傷人毀物之罪，必欲以目的足以開脫手段，國賊（無論真偽）不受成法保護，顯系革命思維暴民政治，勢將徹底毀滅立憲基本前提、一切民間社會及先於政治而存在之一切基本道德價值，「中國之大不能容一寧靜書桌」實自此始，遠非武夫政客禍國所爭不過官職國庫，擾動不及基層，司法有道民德不亂可比。北府保守核心破壞，南北軍人競相以群眾革命自任，文人士大夫惡國會政治之腐敗軟弱、立憲迂道之固本培元乏戲劇性，投身於革命富強速成術之畢其功於一役，完成階級自殺，不外乎求暴得暴種瓜得瓜，夫復何怨？

六月十日，北府國務院准交通總長曹汝霖、幣制局長陸宗輿、駐日公使章宗祥辭職。

北洋內部倫理宣告破壞，團體對外一致自此瓦解，段系折其肱股，錢閣屍居余氣。徐東海稍減臥榻之患，直奉諸將得申不平之氣，南府幸強敵之內潰，驚革命、民族之魔力，漸有養虎自衛之心。游戲規則即所以代暴力仲裁者，自壞規則，縱虎噬仇，快則快矣，獨不悟己身欲安歸乎？後人檢點殘篇，殆未有不奇於民國諸老早敗者為幸，後強者受禍，夭則多榮壽則多辱者。因果不滅，天道豈易欺哉？

六月十一日，北京徐大總統以外交無功、南北難和，請辭於新國會，兩院議長慰留。

同日（六月十一日），北府國務總理錢能訓去職。

六月十二日，北府國務院全體國務員辭職。

與曹、章、陸三公同進退。

六月二十七日，中華民國唐努烏梁海佐理員嚴式超擊破犯境俄軍，復烏梁海全土。

六月二十八日，中國代表團拒簽對德和約。

七月十日，北京政府宣告拒絕凡爾賽對德和約。

七月十二日，北京政府成立駐唐努烏梁海佐理專員公署於加大。

七月二十日，北京政府撤銷參戰督辦處，設邊防督辦處，仍以段祺瑞任督辦。

同日（七月二十日），蘇俄紅軍再度進犯唐努烏梁海。

七月二十五日，蘇俄首次對華宣言：放棄一切侵華利權及庚子賠款。

對照蘇俄外交與紅軍行徑，饒有趣味。

七月二十九日，美國赴巴黎和會代表請調解中日糾紛，日本拒絕。

八月一日，華軍逐蘇俄紅軍，收復唐努烏梁海。

八月十五日，庫倫都護陳毅電稱：外蒙王公自願取消自治，請增兵援蒙。

八月十六日，美國參議院通過決議：主中國繼承德國在魯利權。

八月二十一日，北京國務會議通過蒙事說貼，主以蒙古王公呈請撤銷自治。

九月十五日，北京政府宣布結束對德戰事。

同日（九月十五日），西北邊防軍入駐庫倫。

九月二十五日，北京政府海軍自海參崴進據廟街。

十月十日，中華革命黨易名為中國國民黨。

十月二十一日，廣州國會非常會議國民黨議員提案不信任總裁岑春煊。

十月二十二日，廣州護法政府總裁岑春煊請辭。

十月二十三日，北京政府西北籌邊使徐樹錚赴庫倫宣慰。

十月二十五日，廣州護法政府宣布結束對德奧戰事。

十月三十一日，北京新國會眾議院通過靳雲鵬國務總理提名。

十一月四日，北京新國會參議院通過靳雲鵬國務總理提名。

十一月十三日，庫倫蒙王會議贊成撤銷自治案。

十一月十七日，外蒙自治政府總理巴特馬親王呈請北京政府撤銷外蒙自治，庫倫都護陳毅代遞呈文。

十一月十八日，廣州國會非常會議召集憲法會議。

十一月二十二日，北京政府宣布廢除中俄蒙協定，撤銷外蒙自治。

十一月二十八日，北京新國會眾議院通過靳內閣全體國務員同意案。

十二月三日，北京新國會參議院通過靳內閣全體國務員同意案。

十二月五日，粵軍陳炯明上書孫文：以漳州為社會主義建設模范區。

中華民國九年（一九二〇）一月二十八日，北京政府撤銷呼倫貝爾蒙古自治特區及《中俄會訂條約》。

三月十九日，北京政府通令各省推行義務教育。

新文化元老雖以民間代言人自任，以譴責政府為號召，其舉措（如白話代文言）無不借公權力強制推行，遠不及西京古學、宋明書院真出民間。名實悖誤為民國史一大特色，民族主義最擅引寇入室、民主英雄一味擴張公權、群眾革命無不增貢於民、新學健將恭行以吏為師，反不及家長君主及保守核心相對而言較少踐踏群己權界。名者所以欺世亂史，實者所以種瓜食報，文足委過智足飾非者，必欲呼嗎啡仙境為精神解放至高境界，仍不能不閉關掩目自欺，終難起癮君子於病榻之下，可嘆也夫！

三月二十九日，廣州護法政府總裁兼外交財政總長伍廷芳、廣州國會非常會議參眾兩院議長林森、吳景濂以反對首席總裁岑春煊故，出走香港。

四月八日，自粵赴港（舊）國會議員決議開府於滬，委眾議院議長吳景濂籌辦。

四月九日，（舊）國會非常會議兩院議長林森通電否認廣州岑春煊政府。護法政府總裁伍廷芳否認廣州政務會議（不足法定人數）合法性。

以（產生舊國會及護法政府之）民元約法論，法統在國會，無國會即無政府。（僅有部分合法性之）國會非常會議遷滬，（受兩院杯葛之）廣州護法政府及其附屬機構已成非法叛亂集團。

四月十日，伍廷芳通電繼續執行護法政府外交財政總長職權。

四月十四日，護法政府總裁唐紹儀通電否認（岑春煊派）廣州政務會議合法性。

四月十六日，川督熊克武辭職。

錦帆親近岑派（溫和自治派、蜀人治蜀守成派），不容於孫文派（激進集權派、北伐銳進統一派）。熊去，蜀亂再起，北府因利乘便，巴蜀不復為南府有。雖孫熊再合，終不能挽回敗局。

五月四日，廣州國會非常會議殘余議員（桂系及政學系）單方面選舉熊克武、溫宗堯、劉顯世為總裁，代孫文、伍廷芳、唐紹儀。

五月五日，（舊）國會非常會議集會於滬，決議遷護法政府於滇。

五月十七日，北府邊防督辦段祺瑞召重臣於團河，以西北邊防軍護京師。

五月二十五日，北府第三師師長吳佩孚抗命，自衡陽回軍北上，聲言為南北人民請和、為民國鋤賣國賊。

五月二十六日，北京新國會通過對奧地利條約。

六月三日，護法政府四總裁孫文、唐繼堯、伍廷芳、唐紹儀宣言遷護法政府於滇，南北和議委唐紹儀為總代表全權辦理。

六月六日，廣州殘余政府總裁陸榮廷、熊克武、溫宗堯宣言指責遷滇四總裁勾結北府，喪失護法資格，任溫宗堯為南北和議總代表。

六月十一日，北府湘督張敬堯棄長沙北遁。

六月十四日，護法湘軍入據長沙。

六月十五日，北府抗命之第三師師長吳佩孚軍抵保定。

六月二十九日，北京政府加入國際聯盟。

七月二日，北京政府徐大總統接受國務總理靳雲鵬辭職。

七月三日，直奉諸將通電討伐徐樹錚。

七月四日，北京政府徐大總統下令免除徐樹錚西北籌邊使職務，裁撤邊防軍。

七月五日，北京政府邊防督辦段祺瑞下令西北邊防軍總動員。

以北京新國會法統論，直軍謀食於南，抗國務院命，擅自興師犯京，已屬叛逆；邊防軍（皖軍）抗大總統命，拒絕裁並，擅自興師討直，同屬叛逆。直皖戰爭為兩大叛逆軍事集團互斗，新國會政權法統已絕。

七月九日，北京政府徐大總統免第三師師長吳佩孚職，交陸軍部懲辦，曹錕革職留任。

七月十日，直軍進抵涿州。

七月十三日，張作霖奉軍入關助直。

七月十四日，皖軍段芝貴（西路）攻吳佩孚於高碑店，徐樹錚（東路）迫曹鍈於楊村。

七月十七日，吳佩孚襲皖軍於松林店，皖軍潰。

七月十九日，段祺瑞通電停火，請辭。

七月二十二日，譚延闓宣布湖南自治，創制省憲。

七月二十三日，直奉軍入京。

八月七日，徐世昌通緝安福系議員。

徐氏大總統職權來自新國會多數派（安福系），根本無權破壞新國會程序、危及議員人身，出此亂命，雖有挾制，終不能改其自殺性質。北京政府亡。遺留問題僅為：恢復舊國會及民元約法，為立憲政府提供最後機會；抑或（如吳子玉或激進學人學生意見）召集國民大會，直接進入革命單行道？

八月十二日，粵軍陳炯明奉孫文命自漳州入粵。

八月十七日，遷滇國會非常會議決議遷護法政府於渝。

（舊）國會在京不容於北洋諸將，入粵不容於桂系諸將，遷滇不容於滇黔諸將，竟欲亡命於瓜分魚爛自救無術之巴蜀，欲不謂之日暮途窮，實不可得。何怪乎僥幸還都，銳氣盡失，不復問法統政統國事民謨，一味媚事諸將，但求任期平安而已。國會之可哀，即民國之可哀，華人之可哀。

八月三十日，北京殘余新國會解散。

九月九日，庫倫科布多唐努烏梁海鎮撫使及所轄官署組織條例頒布。

九月十日，陳毅出任庫倫科布多唐努烏梁海鎮撫使。

九月十三日，外蒙謀獨立，邊軍褚其祥討平。

十月十五日，川軍各部入重慶，護法政府瓦解，（舊）國會議員逃散。

十月二十四日，廣州殘余政府總裁岑春煊、陸榮廷等辭職，請南北統一。

陳炯明粵軍破桂軍，將入廣州。

十月二十六日，白俄軍恩琴部襲庫倫，邊軍褚其祥、高在田拒之。

十月二十九日，粵軍入據廣州。

十月三十日，徐世昌通令籌辦（新新）國會選舉。

十月三十一日，孫文、唐紹儀、伍廷芳、唐繼堯四總裁宣布護法政府未亡。

十一月三日，恰克圖邊軍回援庫倫。

十一月十日，蘇俄宣布發兵外蒙追擊白軍。

中華民國十年（一九二一）二月三日，白俄恩琴部陷庫倫，鎮撫使陳毅等走恰克圖。

二月九日，外蒙再度宣布獨立。

三月十九日，庫倫科布多唐努烏梁海烏裡雅蘇台鎮守使陳毅自恰克圖走滿洲裡。

三月二十六日，蘇俄紅軍攻庫倫。

三月二十七日，北京公使團抗議（拳亂禍首、流放新疆之）前清端王還京。

四月三日，唐努烏梁海鎮撫副使嚴式超走新疆巴裡坤，蘇俄紅軍全據烏梁海，籌辦「烏梁海共和國」。

四月七日，廣州國會非常會議通過《中華民國政府組織大綱》。

第二次護法政府法源。

四月十日，廣州國會非常會議選舉孫文為非常大總統。

六月十六日，浙江省議會成立省憲起草委員會。

七月六日，蘇俄紅軍攻陷庫倫。

七月十二日，蒙古人民革命政府成立於庫倫。

八月十七日，蘇俄紅軍陷科布多。

十一月五日，外蒙蘇俄簽訂友好條約，外蒙要求合並唐努烏梁海，蘇俄不允。

十一月十四日，華盛頓會議開幕。

中方要求取消勢力范圍，解散英日聯盟，繼承山東德產，廢置「二十一條」，皆如所願。

中華民國十一年（一九二二）一月一日，湖南省憲法頒布。

三月五日，唐努烏梁海共和國人民政府宣布成立。

四月二十日，廣州非常大總統孫文准廣東省長陳炯明辭職。

競存以民窮財盡，欲緩行北伐，經營粵省自治，與孫意見不合。

四月二十八日，直奉戰於長辛店、霸縣、馬廠。

五月四日，廣州非常大總統孫文下令北伐。

五月五日，奉軍敗還軍糧城。

五月十日，（舊）國會議員會直軍諸將於保定，決議恢復法統。

五月二十二日，梁啟超、王寵惠、蔡元培、熊希齡等通電贊成恢復舊國會。

五月二十四日，（舊）國會議員集於天津，通電依法自行集會。

同日（五月二十四日），岑春煊通電支持舊國會。

六月一日，（舊）國會參議長王家襄、眾議長吳景濂等議員集會於天津，宣告即日恢復行使職權，組織合法政府，解散南北兩府。

二次法統重光、黎大總統復位已無力支持首次法統重光之舉國一致政府。關東自主，西南紛紜，國會自身亦由民元政黨政治、首度重光之派系政治衰敗為經紀人雇佣兵政治。雖如是，華人仍有最後機會可以選擇：保存立憲政治植物性生命於國民疲憊之日，以求國民蘇息更生之時可以無需另起爐灶，元氣不傷。或者放棄程序法則，回歸赤裸暴力，默認唯有暴力權威始能受華人尊重。真共和唯有勇有德者足以當之，政體非變形至民德自然傾向所能容許地步，亂不能止，就隱秘意義而言，世界歷史無大異於世界法庭。

[返回](#目錄)

----

## Ⅸ 回光篇

中華民國十一年六月一日，國會集會於天津，自行宣布恢復行使職權。

六月二日，徐世昌微服出京。

新（安福）國會被脅迫解散後，新國會選出之徐氏自身已失大總統法源，原擬提前大選，產生（新新）國會。（舊）國會自行復會，勢必擁戴（舊）國會選舉之黎大總統復職，徐氏已無容身之地。

六月三日，張作霖對沈陽領事團宣布關東自治，自任保安總司令。

六月三日，廣州國會非常會議否認天津國會。

此刻，廣州國會非常會議系舊國會少數派議員兩度分裂後之殘余議員及單方面補缺之議員組成；天津國會系舊國會原有議員（含兩院議長）組成。

六月五日，北京學界蔡元培等吁請孫文贊助法統重光。

廣州國會非常會議及所舉政府首腦（護法軍政府大元帥、護法政府七總裁、非常大總統）皆以恢復（舊）國會、重光法統為詞，今（舊）國會自行復會，必欲繼續北伐，自身已由護法一變為毀法。

六月六日，黎大總統通電全國，以廢督裁兵為復出條件。

六月七日，曹錕、吳佩孚、馮玉祥等通電支持廢督裁兵。

六月十一日，黎大總統入京，任顏惠慶署理國務總理。

顏內閣以調和南北為務，大用國民黨人（顏氏自身即民黨舊臣）。

六月十三日，黎大總統撤銷民國六年六月十三日國會解散令。

六月十五日，粵軍諸將請孫文、徐世昌踐約下野，以全法統。

孫文就廣州護法軍政府大元帥以來，一向宣稱以恢復舊國會，迎還黎大總統為護法宗旨。歷屆南北和談，孫文在粵在滬皆持此議不改。

六月十六日，粵軍逐孫文，孫文棄廣州登永豐艦。

六月二十日，粵省議會決議承認法統重光、南北統一，舉陳炯明為廣東省長。

六月二十三日，各國公使覲見黎大總統，承認黎顏政府。

六月二十八日，滇督唐繼堯通電支持（舊）國會復會。

六月二十九日，黎大總統電邀孫文入京議政。

七月一日，黎大總統通令尊重地方自治。

同日（七月一日），廣東臨時省長陳炯明通電支持聯省自治。

七月二十八日，東三省省議會請求外交部拒絕日本築天圖路。

八月一日，國會集會於京，決議重啟制憲程序。

為民國二年袁世凱政變中斷，首度重啟後為民國六年張勛政變中斷，今得再啟。

八月五日，黎大總統提名唐紹儀為國務總理，唐未就職前，以王寵惠署理。

唐、王皆國民黨元老，意在重建舉國一致政府調和南北。

八月九日，孫文離粵赴港。

八月十日，國會舉行首次憲法審議會。

八月十四日，孫文抵滬，黎大總統遣使迎之。

八月二十六日，國會憲法審議會決議：中華民國為聯省共和國，各省得自制省憲。

八月三十日，廣州殘余議員經滬入京。

九月六日，眾議院選舉張伯烈為副議長。

九月十三日，眾議院否決唐內閣同意案。

九月十四日，代總理王寵惠及全體閣員辭職。

九月十九日，黎大總統命王寵惠暫署國務總理。

王氏看守內閣以顧維鈞長外交，孫丹林長內務，李鼎新長海軍，張紹曾長陸軍，羅文幹長財政，湯爾和長教育，高凌蔚長農商、高恩洪長交通。自熊希齡「人才內閣」以來，名流之盛，以此為最，俗稱「好人內閣」，頗能體現法統重光之振拔，而好景不長，一如「人才內閣」。

九月二十一日，蘇俄代表越飛抗議中國停付俄庚款。

九月二十二日，孫文遣汪兆銘赴奉天聯絡張作霖。

九月二十五日，外交部照會蘇俄代表越飛，要求撤退外蒙俄軍。

九月二十八日，四川省憲籌備會開幕。

十月一日，趙恆惕當選為湖南制憲後首任省長。

十月十一日，國會第三次會議，廣州殘余議員攻擊黎大總統、王代總理及兩院議長。

十月十三日，王內閣以國會非難，再度請辭，不准。

十月十四日，蘇俄代表越飛拒絕撤退庫倫俄軍。

十一月一日，眾議院決議廢除民國四年中日「二十一條」全部條款。

同日（十一月一日），教育部頒布小學-初中-高中-大學新學制，廢預科，用白話。

此系「好人內閣」最持久遺產，湯爾和操刀，胡適為謀主。新文化運動之勝利，實賴以擴張公權力除舊布新。「學在民間」道消，「學在官府」漸成主流，始於光宣新政臨摹明治「教員為學部屬吏，不得比附宋明書院山長，以賓師自居」，經此而大盛，及國府盡廢舊學私塾，【毛朝籍沒一切教產，】秦政「君師合一，以吏為師」白日夢始得全民奉行。春秋責備賢者，新文化諸子意在速成、不耐深耕民間，其勢有不得不假官府勢為我用者，教猱助紂、縱虎出柙，終於自斃。何謂自由？何謂進步？何謂保守？名實乖悖，禍由己召，烏得尤人?

十一月七日，蘇俄代表越飛遣使伊鳳閣來京演講：蘇俄絕不放棄在華利權，中東路外蒙駐軍保護中俄兩國利益，極有必要。

十一月十一日，外交總長顧維鈞拒絕中俄共管中東路。

十一月十五日，外交部抗議蘇俄外蒙私訂商約。

十一月十六日，黎大總統咨復眾議院：目下尚難再度提名正式內閣。

十一月十六日，眾議院議長吳景濂、副議長張伯烈私用眾議院名義控告財政總長羅文幹受賄，黎大總統從之，以手諭捕羅文幹。

羅案為黎氏畢生最大污點，非如民國六年非法解散國會實出脅迫，本無選擇。議長個人未經議院程序，所言僅屬個人猜疑，大可徑付司法控訴，何故乞於大總統？幾以大總統為天子，有權以私見越成法興詔獄。黎氏竟為所動，足見其非但無憲政常識，且不明自身政治利害。好人（看守）內閣為調和南北唯一最後希望，羅總長為其靈魂。國會數欲倒之，大總統數欲延其命，今乃以枕畔饞言，自壞信用，其庸真不可及。黎氏無才無力，所以能復位者，全在其究系唯一完全程序合法選舉產生之元首，中華民國法統重光、南北各省破鏡重圓希望系彼一身，法統為彼唯一依恃。人皆可廢法，獨黎氏不可，廢法即所以自廢者。法統既壞，而國民不可無秩序，各省強人力不足以靜亂，非黨國填之，其勢不定。怒馬夾道，回轍無路，虞淵墜日，赤焰燎原。世無賢才，而令豎子當國，豎子不足與謀，其奈如民國何？如蒼生何？

十一月十九日，王內閣抗議大總統違法。

十一月二十二日，黎大總統以孫寶琦等為調人，迎財政總長羅文幹返公府。

十一月二十五日，王內閣以各方舉動不循正規，辭職。

十二月五日，黎大總統咨眾議院以張紹曾組閣。

十二月十八日，眾議院通過張紹曾組閣案。

十二月二十九日，參議院通過張紹曾組閣案。

中華民國十二年（一九二三）一月四日，張紹曾內閣組成。

一月十一日，京師檢察廳宣布羅文幹案政據不足，羅文幹獲釋。

一月十五日，閣議通過羅文幹案再議案，重啟偵查。

一月十六日，擁孫文派滇桂聯軍入據廣州。

一月十八日，眾議院通過張內閣國務員同意案。

一月十九日，參議院通過「二十一條」無效案。

一月二十四日，參議院否決施肇基交通總長提名，通過其余國務員同意案。

施氏於一月十五日閣議反對重啟羅案，與國會多數意見相左，故有此。

一月二十六日，孫文、蘇俄代表越飛於滬發表宣言：承認中東路當由中俄協商共管，蘇俄常駐外蒙防備白軍，無意損害中國主權，不宜撤出。蘇俄無意輸入共產主義，有贊助中國統一獨立之權。蘇俄重申廢除帝俄一切對華條約，重開談判。

【孫文在野之身，以私人身份與外國簽約，開創人類外交史一大奇跡。其滿蒙條款，將顧維鈞王正廷兩外長所爭利權完全奉送。蘇俄獲得根據自身解釋永久性幹涉中國國內事務之權（此權利見於蘇俄與阿富汗、波斯兩國同類和約，絕不見於蘇俄對歐美乃至對土耳其交涉條款），遠遠超越袁世凱稱為「亡國條件」而完全拒絕之「二十一條」第五款（該款不過派遣顧問，合辦區域有定之鐵路軍工警政，不與軍隊、政府決策層及民間團體，遠不及廣州國府黨政軍及一切政府部門乃至主要非政府社會團體無不駐俄顧問，可出席並操縱一切決策會議，幹涉范圍及於國府能有效統治之全國一切區域，解釋權屬於俄方）。袁氏拒第五款成功而不忘立五九國恥日永志不忘，竟以國賊蒙百年辱罵；孫氏主動奉送更多利權求兒皇帝，乃以國父及民族主義先驅奉為人神。至於蘇俄如何執行己方義務，人盡皆知，不必贅述。俄人利己謀人不足奇，可怪者民黨（及後之毛黨）竟能公然以無辜受害者作自我宣傳，反以愛國自居，以賣國責人。而華人（及其士大夫）認賊作父之絕頂天賦，亦足嘆為觀止，此種真宜興乎？】

二月十五日，滇、桂二軍迎孫文入廣州。

其報酬為國府「粉碎劉（桂軍）、楊（滇軍）叛亂」，樂於出任黨國革命功臣恩主者，自二將始，不自二將終。

二月十八日，孫文（於入廣州途中）任命蔣中正為大本營參謀長。

二月二十一日，孫文抵廣州，自任大元帥，自設大元帥府。

三月一日，孫文組成廣州大本營，譚延闓長內政、伍朝樞長外交、廖仲愷長財政、程潛長軍政。

三月十日，外交部照會日本外務省：取消「二十一條」。

於立憲政府廢約成功、收回利權之日，革命政府已自願奉送百倍利權，且加賣國禍國之罪於立憲政府。華人雖文字亦不得用立憲政府合法官號稱呼其人員或記載其事跡已近百年，【漢語世界之無廉恥一至於斯，尚得恬然以無辜受害者（更不論維持正義者）自居耶？】

三月十六日，外交部就收回威海衛問題與英人會談。

「廢除不平等條約」依據即在（國民黨武力反對之）加入協約國參戰，收回利權之交涉亦全出北京外交部之手，無論革命各黨如何「行使最終解釋權」，終難事後修正編年史記事日期【，信史之免於全滅，幸而賴此】。

三月二十八日，外交部建議蘇俄代表越飛與王正廷重開談判。

同日（三月二十八日），黎大總統任命孫文為全國鐵路督辦、裁軍督辦，遣丁槐入粵迎孫入京。

俄人既得【孫文越飛宣言之】優惠，自不急於重開談判，接受顧維鈞、王正廷之苛刻條件，於是華方旬月之間，變主動為被動。黎大總統明知廣州革命政權系敵國外交工具，無力戩除叛逆【（孫文出任臨時大總統出於各省代表會議代行國會職權選舉，出任護法軍政府大元帥、非常大總統出於舊國會非常會議選舉，有部分合法性。今乃於法統重光之際，未獲任何民意機構授權，擅自出賣國家主權及土地，以換取經費軍火，自我任命官職，用於顛覆全民普選產生之舊國會任命之合法政府，以民元約法及此後任何憲法法統論，皆屬叛逆無疑）】，不得已行招安以塞惡鄰敲詐之源。俄人食髓知味之余，自然樂於大用木馬外交於任何國家任何政權【，革命兒皇帝政權亦不能例外】。蘇俄否認國聯及凡爾賽—華盛頓條約體系，因而華人外交官賴以制倭之傳統政策——以國際社會協調尤其美國幹涉保全主權及領土完整——自動失其效用。黎大總統以其庸弱，訣別千裡蒙疆；革命政權以其權詐，並江東半璧不能保。孰謂造物之裁決盲目無是非？

四月二日，參議院開議張紹曾內閣不信任案。

四月八日，黎大總統命顧維鈞署理外交總長。

四月九日，眾議院開議張紹曾內閣不信任案。

四月十一日，參議院通過張內閣不信任案。

四月十八日，王寵惠出任海牙國際法庭法官，途經廣州，代表黎大總統致書孫文，勸其削去偽號、入京就職。

四月二十五日，眾議院否決張內閣不信任案。

同日（四月二十五日），王寵惠與孫文交涉不得要領，辭行。

【孫文猶垂老徐娘，深悔其少艾守貞，坐失艷遇，有瓶中精怪甫得出柙之補償心理報復心理，自知紅顏不再來日無多，已無資本精挑細選，勢必放棄底線來者不拒，唯求莫失最後機會（而終不免先賣身而不及取償，遺覬志而沒）而已。形格勢禁，其情亦不無可哀。譬如毒癮入髓，非不明理，此身已非己有，知其不可為而必為之，貪一刻之快而本無未來可顧及，豈黎婆婆庸才所能喻、空言所能回！】

四月二十六日，軍人代表馮玉祥、王懷慶等至國務院索餉騷擾。

四月二十八日，黎大總統與兩院議長共議「萬萬大借款」以濟財政之窮。

五月三日，國務總理張紹曾等提議討伐粵孫叛逆，閣議通過，呈討伐令於公府，黎大總統拒不用印。

五月四日，英、法、美、日四公使面告國務總理張紹曾，直奉若再戰，借款必不成，建議同時撤軍，劃中立區以息爭。

五月六日，湘督張敬堯舊部孫美瑤襲津浦路，劫車於臨城。

五月七日，公使團以臨城事致強烈抗議於國務院外交部交通部。

五月八日，黎大總統命魯督田中玉營救臨城被劫人質。

五月十四日，共產國際代表馬林至廣州，說孫文改組國民黨。

五月十六日，公使團決議調海軍入大沽口護僑。

同日（五月十六日），眾議院通過張紹曾內閣不信任案。

五月十七日，黎大總統（美籍）顧問羅伊．安特生至臨城與孫美瑤談判。

五月十八日，美國公使反對耀兵大沽，損害中國政府聲望。

六月二日，孫美瑤接受招撫條件。

六月六日，張紹曾內閣集體辭職。

同日（六月六日），美國公使反對（英法主張之）外人監督津浦路，損害中國主權。

六月七日，軍人代表馮玉祥、王懷慶等至公府索餉騷擾。

同日（六月七日），黎大總統與兩院議長、顧維鈞、顏惠慶會商組閣問題。

六月八日，黎大總統主張提名顧維鈞為國務總理。

六月九日，軍警代表馮玉祥、王懷慶等宣布北京軍警總罷工，要求顏惠慶組閣。

六月十日，罷工軍警至黎大總統私宅索餉騷擾。

六月十二日，軍警代表——陸軍巡閱使馮玉祥、北京衛戍司令王懷慶請辭。

同日（六月十二日），臨城人質獲釋。

六月十三日，黎大總統命李根源署理國務總理，金永炎署理陸軍總長；裁撤各省督軍、巡閱使；廢除厘金。

簡而言之，釋兵柄、奪餉源，責令諸將集體自殺（報復軍警罷工騷擾）。

同日（六月十三日），黎大總統走天津。

同日（六月十三日），直隸省長王承斌攔截大總統座車於天津車站。

六月十四日，黎大總統避難於天津租界。

王承斌劫車奪印得手，黎大總統始得出走。

六月十五日，部分國會議員出京，擬遷地集會。

六月十六日，北京參眾兩院多數派議員決議以國務院攝行大總統職權。

同日（六月十六日），天津黎大總統咨國會少數派議員：提名唐紹儀出任國務總理，征求國會行使同意權，唐總理虛位期間，以李根源署理國務總理。

國會再度分裂，府院再度交惡，第二度法統重光已入末路。其初，一切統一或分裂政權皆從法統，唯解釋有異，不能想象無民選國會授權之政府。其末，舉國不復以法統為意，南國革命政權久已自我任命，奉強鄰以噬同種；國會既不自重其道義權威，北府軍人之不敬國會，亦有愈於袁氏。立憲政體之免於速亡者，以實舊派軍人受胡、羅、曾、左、李、袁束縛久、拘泥於文主武從陳規，尚不能自信其力，不解師從革命新論有自我授權之大利，遲疑不決。待元老凋零，吳子玉、馮煥章一輩新人用事，能解革命軍人之運用「國民大會」，實權遠重於歷任大總統及其合法政府文武百僚之臣服於國會專制之下，大勢去矣！

[返回](#目錄)

----

## Ⅹ 虞淵篇

中華民國十二年六月十六日，北京國會參眾兩院多數派決議國務院攝行大總統職權。

六月十九日，天津黎大總統及國會少數派議員否認北京國會多數派六月十六日國務院攝政案。

六月二十七日，浙督盧永祥通電支持天津國會遷地制憲。

七月十日，遷地制憲派議員發表離京宣言。

此刻國會議員三百九十七人遷滬，聲勢遠盛於歷屆廣州國會非常會議。

七月二十三日，北京攝政內閣特任顧維鈞為外交總長。

八月十日，公使團要求賠償臨城劫案。

八月二十四日，眾議院議長吳景濂召集國會議員談話會，鼓吹曹錕堪為大總統候選人。

九月五日，廣州孫文所任外交部長伍朝樞要求公使團分享關余。

九月七日，北京眾議院通過延長國會任期案。

九月九日，黎大總統離京赴滬。

九月十日，北京國會多數派召集大總統選舉預備會。

九月十一日，黎大總統入滬。

九月十二日，北京國會兩院大總統選舉團不足法定人數，流會。

國會少數派散處津、滬，不足拒曹吳多數派，足以杯葛大總統選舉團合法程序。（舊）國會從民元約法，要求大總統取得四分之三選舉人票始得當選。

九月十三日，黎大總統與遷滬國會議員會商組閣問題。

自段內閣以滬軍入浙，淞滬護軍使例為浙軍支脈（參見《重光篇》、《殘照篇》）。浙督盧永祥支持遷滬制憲，於國會少數派極為重要。

九月十八日，蘇俄代表加拉罕要求擱置外蒙問題，先議中俄復交，王正廷拒之。

九月二十六日，參議院通過延長任期案。

九月二十七日，孫文攻惠州不克，退還廣州。

十月三日，眾議員邵瑞彭至北京檢察廳控訴國會議員受攝政內閣賄，私許選舉曹錕為大總統。

十月四日，國會續開憲法會議。

天壇憲法會議自癸丑政變、兩度法統重光以來第四次議事，仍以民元約法為基礎，制定正式憲法。

十月五日，國會兩院組成大總統選舉團，選舉曹錕為大總統。

攝政內閣收買多數遷滬制憲議員返京，構成選舉人團法定多數，致滬上制憲組閣計劃流產。以民元約法，國會多數高於成法，在任議員人身不受侵犯，司法無權以國會多數為被告。邵議員指控無從立案，僅能公諸報館，痛斥「豬崽議員」無廉恥。議員不自重、失物望，亦法統重光無法三度重演一主因。

十月七日，遷滬國會少數派否認北京憲法會議。

十月八日，北京國會憲法會議三讀通過憲法十三章。

「曹錕憲法」續接民元約法，因襲民元約法，確定中華民國為聯省共和國。國會至上，自身即唯一法源，大總統國務院及文武百僚皆受命於國會。就立法精神而言，謹從漁父遺教；就立法技術而言，條教細密，更上層樓。昔欲舍死衛護民元約法、今則極力抵制民國十二年憲法者，著眼原不在法統，而在權力。

十月十日，國會於國慶日舉行憲法慶典。

民國多難，法統數絕。臨時基本法凡三易，法為邦本，正統憲法不成，邦家不寧。不幸憲法初成之日，即蒙賄選之污，為黨爭所壞。【雖如是，華人後來所置諸憲法，無一能如曹錕憲法全程體現立憲精神國會政治原則者。】

同日（十月十日），曹大總統入京就職。

十月十五日，外交總長顧維鈞接受公使團臨城索賠案。

罷魯督田中玉以謝列國。後田氏改任上將軍，顧氏以失信於人，請辭，大總統慰留而罷。

十月十九日，國民黨總理孫文任廖仲愷、汪兆銘、張繼、戴傳賢、李大釗為國民黨改組委員。

十月二十日，曹大總統頒和平統一令。

十月三十日，曹大總統提名孫寶琦為國務總理。

十一月五日，孫文致牒外交團，要求分享關余。

十一月七日，國會多數派議員組織「憲政黨」。

十一月八日，黎前大總統離滬赴日。

遷滬議員返京支持新大總統選舉，黎氏失其法源，無從合法制憲、組閣。彼既不能如孫文別出新徑，以革命代護法，唯有退隱。

十一月十九日，國民黨總理孫文、俄顧問鮑羅廷主持臨時中央執行委員會，決議以孫文學說為三民主義五權憲法最終解釋，建設黨軍、組織工農。

全能國家受精卵進入宿主。

十一月二十五日，蘇俄代表加拉罕單方面更正民國八年對華宣言，聲明改宣言不得解釋為交還中東鐵路於中國。

十一月二十六日，國民黨中執委決議成立「國民黨軍官學校」，任蔣中正為校長。

十二月二日，國家主義者曾琦、李璜等成立中國青年黨於巴黎。

該黨與新國民黨【、共產黨】皆五四激進主義產物，唯以不受外援，終不能出文人清談圈外。

十二月三日，公使團不允廣州孫文染指關余。

十二月二十六日，軍人代表馮玉祥等至財政部索餉。

十二月三十日，總稅務司安格聯令廣州海關拒絕孫文截留關余。

中華民國十三年（一九二四）一月一日，內政部令各省舉行眾議院選舉。

一月二日，廣州英美領事調解關余問題。

擬以關余用作治河經費（即不得充軍政費用）。

一月三日，外交總長顧維鈞照會蘇俄代表加拉罕，要求交還庫倫、恰克圖等地。

一月九日，眾議院通過孫寶琦組閣案。

同日（一月九日），王正廷致蘇俄代表加拉罕，以交還外蒙為中俄復交條件。

二月十六日，北大教授四十七人聯名上書外交總長顧維鈞、中俄交涉督辦王正廷，要求無條件承認蘇俄。

顧、王方以建交為餌（蘇俄外交孤立，不受國際社會承認，急需邦交。民國則受國際社會全體承認且為國際聯盟創始會員，地位居優）換取收回外蒙，激進學人乃欲脅本國政府主動放棄唯一外交底牌，豈止書生誤國？

二月十八日，廣州孫文遣使至庫倫商辦黨務。

孫文欲借俄援建軍事基地於西北，便道圖京。而俄人之心，利用孫文擾亂南國，破壞中央政府主權及其收復國土工作，以固其侵略果實，豈真有犧牲既得利益贊助革命之心？

二月二十一日，王正廷回京，表示唯有先期承認蘇俄，始能阻止蘇俄贊助孫文。

家有逆子，自難耀威於外，民初諸老所忌之「內爭引起外患」，終不能免。蘇俄外交至此全勝，中國外交防線瓦解。王正廷有此經驗，自不樂勉為「世修降表李家」於斯大林、蔣經國外蒙交涉，再入同一陷阱，而終不能避嫌，其命也乎？

三月八日，中俄交涉督辦王正廷於國務會議報告中俄交涉，外交總長顧維鈞主慎重。

三月十五日，閣議修正「中俄協定大綱」外蒙、舊約、庚款、教產諸事。

三月十六日，蘇俄代表加拉罕發出最後通牒，限令中國三日之內接受「中俄協定大綱」。

三月二十二日，外交總長顧維鈞駁回蘇俄代表加拉罕最後通牒。

三月二十五日，蘇俄代表加拉罕致外交總長顧維鈞：不先承認蘇俄，交涉無從進行。

四月一日，外交部駁回蘇俄代表加拉罕照會，要求修正外蒙撤軍等三事。

同日（四月一日），廣州大理院長趙仕北以主張司法不黨，為孫文罷免。

司法黨化始於此。司法不黨原為立憲常經，民初共識，歷經政變，各黨各派皆無異詞，前已數及之，今不壞於亂政軍人而壞於革命黨人聯俄師俄先進經驗。司法附從行政原屬帝政常規，立憲建設司法獨立、民情不恰民德不厚，貌似溫和，實則迂道難行；革命黨化司法，貌似激進，實則復舊，其道順流易行。

四月九日，中央政府擬以武力收復外蒙。

四月二十日，班禪受達賴壓迫，離藏。

五月三日，孫文任命蔣中正為粵軍參謀長、陸軍軍官學校校長。

五月九日，孫文任命廖仲愷為陸軍軍官學校國民黨黨代表。

以黨治國、以黨司法、以黨領軍。作俑造因者自食其業。

五月三十一日，外交部長顧維鈞、中俄交涉督辦王正廷與蘇俄代表加拉罕簽訂「中俄協定」。

俄人雖於協定承認外蒙為中國領土，從未踐行撤軍義務。

六月二十一日，外蒙宣布脫離中國。

七月二日，國務總理孫寶琦辭職，曹大總統命外交總長顧維鈞署理國務總理。

七月五日，曹大總統提名顏惠慶為國務總理。

七月六日，外蒙人民政府宣布改行共和。

七月三十一日，蘇俄首任大使加拉罕覲見曹大總統，呈遞國書。

八月三日，陳果夫（陳英士侄）為廣州軍校募兵於江浙，為警方破獲。

八月十日，孫文命蔣中正扣押廣州商團槍械。

八月十一日，廣州商團罷市抗議。

八月二十二日，廣東商團總會集於佛山，全省罷市。

八月二十七日，孫文所任廣東省長廖仲愷下令強制開市。

八月二十九日，廣州商團允報效五十萬銀，孫文允發還槍械。

廣州商團（首次）交涉、上海商民自治運動為紳商參政歷史最高潮，革命功成，復腆然偃息於官僚政府之下。

九月三日，浙督盧永祥通電討伐曹大總統，蘇浙兩軍接火。

九月四日，奉天張作霖、廣東孫文通電助盧。

九月七日，曹大總統通電討盧。

九月十二日，眾議院通過顏惠慶內閣同意案。

同日（九月十二日），孫文軍出韶關。

九月十五日，張作霖軍叩山海關。

九月十七日，曹大總統通電討張。

九月二十五日，閩督孫傳芳入據杭州，盧永祥退據上海。

十月七日，俄艦運械入黃埔。步槍八千、子彈四百萬發、大炮機槍不計。俄顧問洛卡契夫等九人隨艦入粵。

十月十三日，盧永祥以諸將抗命，棄滬走日本。

十月十四日，孫文令廣州諸軍剿滅商團。

粵紳之交涉黨國革命政權，固不能擬蜀紳之交涉家長君主國。

十月二十日，駐滬浙軍降。

十月二十三日，馮玉祥部違命自前線返京，發動首都革命，劫持曹大總統，解散國務院，自立攝政內閣。

十月三十日，奉軍入據秦皇島，諸路瓦解。

十一月二十二日，（反曹派）國會少數派議員二百七十九人成立國會非常會議於京。

十一月二十四日，首都革命攝政內閣辭職，前總理段祺瑞自認中華民國臨時執政，行使大總統國務院一切職權。

十二月十三日，臨時執政府下令取消曹錕憲法，宣布民元臨時約法失效，消滅國會機構。

約法廢，憲法亡，國會機構（而非某屆國會）毀滅，中華民國法統亡於今日。此後不復有大選，北京執政府自稱革命政府，與廣州革命政府相呼應，以分贓巨頭會議善後，首行無國會統治，後來者皆師其例。立憲政體最後殘痕滅亡，中華民國自此步入長期革命。

Ⅺ 革命編年史

中華民國十三年十二月十三日，北京臨時執政府下令取消曹錕憲法，宣布民元臨時約法失效，消滅國會機構。

迄今日，北京歷屆政府（含清室洪憲）至多改選國會成員，擴大或削減選舉權范圍，增減行政分支權限。敢於廢除國會機構本身（南北歷屆政府公認法源），府院合署，自居革命政權，行使全部權力，始於執政府。約法憲法皆廢，中華民國法統亡於今日，立憲政體至此全覆，後來者皆師其例。無國會統治僅可選擇以梁山集團或革命集團自為，段執政府雖反復以革命政權自稱，無論其出身或行為模式皆不能適應革命邏輯，縱虎出籠者首膏虎吻，亦情理之常。

十二月十五日，國民黨中執委汪兆銘等否認孫文主張共產主義。

十二月二十四日，段祺瑞頒布善後會議條例。

十二月二十五日，段祺瑞命許世英籌辦善後會議。

十二月三十一日，孫文入京赴善後會議。

段（盧）、張、孫海上結盟、三路興師、謀會武漢，詳於《虞淵篇》。曹大總統、顏總理以張盧為頑敵，通令討伐，於廣州視若疥蘚，雖偏師不用，孫軍作戰效能亦如宋金燕雲會盟之宋師，未有寸進，於分贓會議處於不利地位。

中華民國十四年（一九二五）一月四日，北京國會非常會議宣言擁護團結。

非常會議由反曹派議員組成，以民初游戲規則，議員可廢國會不可廢，非召集舊國會非常會議即重新大選，始能維持立憲基本框架，議院自行召集合於法統。不幸非但段執政受舊國會困辱甚，其初即不擬共事；民黨聯俄容共，以革命替代護憲；民間亦以舊國會重光以來柔媚無風骨，自壞物望，殊少同情，聽其自敗。時人乏歷史經驗，不解國會議員與國會機構憲政作用判然兩事，樂於以己身為實驗鼠，領略革命速成術，非待刀鋸臨身回車無路，終不能悟。

一月五日，執政府遣達壽迎班禪於太原。

一月十日，盧永祥、張宗昌以奉軍渡江，入據南京。

一月十五日，段祺瑞命裁撤淞滬護軍使，滬上永不駐兵。

孫、齊（孫傳芳、齊燮元）合兵拒奉，各國領事護商，執政府以此息兵，滬上商民自治運動緣此而興。

二月三日，孫文致加拉罕，望蘇俄與廣州建交。

不遂。

二月七日，段祺瑞命西康成立特區。

關東、內蒙、康邊、寧青漸次改土歸流，始於光宣新政，至國府還都進於極峰，實有小自耕農社會人口膨脹甚於邊區混合經濟之長時段壓力支持，其功過皆出漢民族整體行為模式，原不在一人一黨。

二月十一日，北京外交部抗議蘇俄日本（滿蒙）協議有損中國利益。

二月十三日，善後會議通過議事細則。

二月二十三日，孫文同意汪兆銘代擬遺囑。

二月二十四日，蘇俄大使加拉罕抗議張宗昌招用舊俄軍人，廣東陳炯明抗議蘇俄軍人入粵參戰。

革命戰爭模煳國家概念，強化黨派概念。

二月二十五日，執政府迎班禪入京。

三月六日，蘇俄照會北京外交部，稱外蒙俄軍業已依約撤退。

撤退而未離境。

三月十二日，孫文病逝於京。

三月三十日，全國省議會聯合會宣言各省自制省憲。

唯湘、浙二省稍有可觀。

四月十八日，北京善後會議通過國民會議條例。

國民會議（袁世凱發明）為革命（即法統外）政權模擬民意機關，偷換立憲政體國會機構而無其程序及實權者。而革命邏輯本出武力，一以貫之，實難容一天然朝三暮四、請客吃飯機構礙我手腳，自然非永不召集或偶爾一黨包辦不可。

四月十九日，斯大林命海參崴速運油料接濟廣州。

四月二十一日，北京善後會議閉幕。

四月二十四日，段祺瑞下「取消法統令」。

專制以人為統，君可易君統不易；共和以法為統，約法可修改而法統不可無。法統即民國自身，廢法統即亡民國。此後所余者，唯地理中國及其消極居民，留為各派革命者原材料耳。

四月十九日，中華民國國會非常會議抗議取消法統，為執政府警察驅散。

此事原與布爾什維克驅散全俄立憲會議同一性質，以革命替代立憲之二十世紀新潮撲擊全球，列國有能守者有不能守者，凡受之者，實已作出選擇，訣別溫文好禮之十九世紀游戲規則，投身於赤裸暴力，直至油盡燈枯。

四月二十七日，蒙古請願團抗議華人移民屯墾牧地。

五月十四日，北京外交部抗議俄蒙聯軍入侵新疆，蘇俄大使加拉罕拒收。

五月十六日，段祺瑞命林長民辦理國憲起草委員會事宜。

國民會議、國憲起草委員會非如歷屆國會以全民普選或全體有產階級選舉產生，而出於政府自組之功能團體互選產生，不代表任何階級而代表政治家自身；非如歷屆國會僅主宰立法財政權（間或代理行政權）且日常行使之，而系合三權為一全能權力機構且全無可用程序行使任意理論權力，至多象征性集會預付或追認一切事務。此類既非民意機構亦不承認立憲分權原理之政協式團體，可視為赤裸暴力對憲政隱秘致敬，霍爾蒂匈牙利、佛朗哥西班牙、執政府【及其後之中國、今之香港】皆賴此自飾。

五月二十三日，廣州頒布潮梅黨治條例。

五月三十日，上海公共租界巡捕射殺游行者十一人。

此事系南北政府競爭性民族主義一大契機。

五月三十一日，上海總商會罷市，總工會罷工。

◆十四世紀，歐洲各自治市鎮人口過萬者不過倫敦與威尼斯，豐亨豫大，萬難媲美泉州、廣州。而法權完備，已如敵體之邦。歷代法王無不出征佛蘭德市鎮，照例敗北。英國國會已弒二君，愛德華、黑太子父子百戰百勝，不得私取分文之稅，軍情如火而國會吝不催餉，坐視諸軍解體。

可見有法權而無財富者，法權與財富終將兼而有之。無法權而有財富者，法權終無而財富亦將失之。中國唯一稍有歐洲氣象者，即在民初北洋時期。廣州商團若能盡殲黨軍及蘇俄顧問，送孫、蔣二公回上海租界炒股泡鈕，則江東本部絕不至糜爛【，俄奴赤匪無非於關外建設若幹傀儡小邦而已】。

然而滬上紳商政治低能，公然配合民族主義，以天然盟友大英帝國為仇敵，完成政治自殺及階級自殺。以彼真實地位，原應與上海市議會（工部局）合作，對內爭取選舉權資格由大有產者擴大為納稅人，對外支持蘇浙省議會制憲自治工作，培植尼德蘭聯省共和國基礎，與亞洲內地切割。

退而求其次，亦當堅守開埠規劃，維護大英帝國保護及中外聯防，斷然擊退內地軍人或中央政府欲以滬上為奶牛者。即令歐洲，佛蘭德市鎮勾引英軍，從不猶豫。若非倫敦市以巨款勾引蘇格蘭、荷蘭大軍入侵，內戰、光榮革命必然失敗。

一旦歐洲布爾喬亞墜入民族主義，歐洲乃至世界隨即化為布爾什維克-納粹斗獸場。【若非美國存在，人類已經注定毀滅。】然而，二十年代滬上紳商巨頭以巨款資助排外運動、勞工運動、革命運動。【鼓噪商人自治者不過若幹落魄文人，其一即毛澤東~】◆

（整理者注：見數卷殘編言論集二十——紳商與法權）

六月一日，北京外交部抗議五卅慘案。

六月三日，北京學界總罷課。

六月五日，蘇俄大使加拉罕建議調停五卅善後。

六月六日，公使團復北京外交部，謂中方所獲報告不甚完備，要求組織國際聯合調查團。

六月七日，段祺瑞命蔡廷幹任五卅查辦專員。

同日（六月七日），張作霖命張學良率軍入滬調查。

六月八日，國際聯合調查團離京赴滬。

六月十三日，蔣中正、魏邦平以黨軍剿滅廣州滇桂軍。

六月十四日，國民黨政治委員會決議組織國民政府。

六月二十三日，廣州軍校軍官學生至沙面租界抗議，英法聯軍開火，是為沙基慘案。

六月二十四日，廣州英法領事辨稱，黨軍軍官學兵受俄顧問指揮，首先攻擊英法戍軍，應負沙基慘案責任。

六月二十五日，執政府命全國罷工、罷市、罷課一日，記念五卅慘案。

六月二十七日，段祺瑞命顏惠慶、王正廷、蔡廷幹會辦滬案交涉事宜。

六月二十七日，廣州軍事委員會決議組織參謀團，以俄顧問為主任。

六月二十八日，國民黨政治會議通過國民政府及省政府組織大綱。

國府及其附屬機構法源皆出自我任命，黨國、革命精義盡在斯矣。

六月二十九日，國民黨政治會議推舉俄顧問鮑羅廷、汪兆銘起草國民政府成立宣言。

民國（約法）國父：宋教仁。黨國（訓政）國父鮑羅廷、汪兆銘，耐人尋昧。

七月一日，俄顧問鮑羅廷、汪兆銘、胡漢民等自我任命為國民政府委員會，舉汪兆銘為主席。

同日（七月一日），俄顧問鮑羅廷、加侖等召集軍事會議，確定駐黨軍各軍俄顧問名單。

同日（七月一日），段祺瑞宣布九月二十日召集國民會議。

七月三日，廣州國府成立軍事委員會，汪兆銘任主席，胡漢民、蔣中正等任委員。

七月四日，段祺瑞下令召集國憲起草委員會。

七月五日，庫倫政府以民國名義致北京蒙藏院：蘇俄駐軍必不可撤。

加拉罕大使宣布撤軍已畢，言猶在耳。

七月六日，公使團擬定滬案處理方案。懲戒工部局董事。罷免巡捕房總巡。申斥捕頭。修改《警察法》。

七月七日，國民黨政治會議舉俄顧問鮑羅廷、汪兆銘擬定國民會議進行辦法。

七月十日，汪兆銘、許崇智赴黃埔接受俄械。

七月十四日，廣州國府成立監察院，任謝持、林祖涵等為委員。

七月二十日，國民黨政治會議決議支持擴大省港罷工。

七月二十一日，國民黨政治會議通過俄顧問鮑羅廷所擬「國民黨政策宣傳大綱」。

七月二十六日，廣州國府軍委會接受蔣中正提議，稱各路黨軍為國民革命軍。

七月二十六日，俄艦運煤接濟廣州。

八月二日，廣州國府任命俄人斯米諾夫為海軍局長。

「二十一條」未敢議日人設顧問於華軍，更不論實官。

八月三日，北京起草憲法委員會開幕，林長民為議長。

林長民前此出任洪憲欽定議長，可謂駕輕就熟。

八月十八日，北京大學決議脫離教育部。

八月二十日，廣州國府委員、財長廖仲愷遇刺。

八月二十五日，廣州衛戍司令蔣中正以廖案嫌疑軟禁國府委員胡漢民。

對照行憲時期張振武、宋教仁、羅文幹各案，可知革命司法、革命軍務、革命政治原屬一體，無所用其分權，黨化司法即無所謂司法之意。

八月三十一日，北京大學宣布與執政府教育總長章士釗脫離關系。

九月七日，國民黨政治委員會決議胡漢民出洋。

九月十四日，廣州國府主席汪兆銘兼任黨軍及軍校黨代表。

九月十五日，公使團建議中、英、美、日各派法官一人組成五卅滬案調察團。

九月十九日，廣州國府軍委委員蔣中正下令廣州戒嚴，勸諭前粵軍長許崇智離粵。

九月二十日，許崇智赴滬。

九月二十二日，廣州國府主席兼軍委主席汪兆銘、軍委委員蔣中正、俄顧問鮑羅廷等召集國民黨政治委員會軍事委員會聯席會議，決議東征陳炯明、結束省港罷工。

安內先於攘外。

九月二十八日，國民黨政治委員會任命軍事委員會委員蔣中正為東征總指揮。

國民黨越過自身任命之國民政府直接指揮黨軍，可見黨國非但無法治，甚至難於有任何定制。

十月三日，東征軍總司令蔣中正扣押民黨元老、援粵川軍總司令熊克武，劫其軍。

此固袁大總統、段執政萬難夢想者，蔣氏終身懷念廣州革命時代，以至不樂煩瑣程序而薄總統之位，豈曰無因。

十月五日，國民黨政治會議決議任命俄顧問伊斯洛夫為預算委員會顧問。

十月六日，總指揮蔣中正、俄顧問季山嘉督黨軍出師。

十月八日，荷使奧登科照會北京外交部，退還庚款余額。

十月十二日，滬案司法調查開庭，華方拒不出席。

十月十五日，浙督孫傳芳自任五省聯軍總司令，大舉攻蘇。

十月十八日，奉軍楊宇霆等棄南京北遁。

奉軍無禮於吳紳，孫督乘隙，以儒術招之，乃有人和大利。

十月二十一日，吳佩孚自任討賊聯軍總司令於漢口。

十一月三日，莫斯科孫文大學成立。

十一月七日，孫傳芳五省聯軍入據徐州。

十一月八日，蔣中正黨軍據惠入閩。

十一月十六日，蘇俄駐庫倫代表康格拉裡以軍械接濟馮玉祥。

同日（十一月十六日），國民黨中央委員林森、居正、戴傳賢等集會於北京西山。

十一月二十二日，奉軍郭松齡部起兵灤州，要求張學良主政關東。

十一月二十三日，國民黨北京西山會議決議辭退俄顧問鮑羅廷，開除共產黨人，不信任主席汪兆銘。

十二月十六日，俄顧問鮑羅廷向國民黨政治委員會否認與馮玉祥訂約。

十二月十七日，北京外交部要求蘇俄不得接受「烏梁海共和國」大使，以唐努烏梁海為中國領土。

十二月二十三日，郭松齡軍潰於白旗堡，政務副主任林長民死之。

洪憲、執政府欽定民意機構主席，乃至貶值至此，足見暴力日增，區區民意代表已不值得偽造。

十二月二十六日，北京執政府重建國務院，任命許世英為總理。

十二月三十日，馮玉祥部謀殺前段內閣秘書長徐樹錚於廊坊。

十二月三十一日，漢口吳佩孚主恢復約法。

中華民國十五年（一九二六）一月五日，奉天張作霖主恢復約法。

一月七日，北京許世英內閣要求段祺瑞辭職。

一月十一日，奉天張作霖否認北京執政府。

一月十五日，國民黨政治會議任命蔣中正為國民革命軍總監。

一月二十七日，國民黨政治委員會通過汪兆銘北伐案。

二月一日，國民黨政治委員會舉汪兆銘為主席。

二月五日，廣州國府追認蔣中正為國民革命軍總監。

國民政府實不過國民黨眾多委員會中較為次要者，有負政府虛名。

二月十四日，鄂省議會反對杜錫鈞出任省長。

二月十九日，國民黨政治委員會通過黨代表條例、政治訓練部組織大綱。

三月三日，北京外交部抗議俄蒙條約。

中國已如列寧所願，陷於沸騰狀態，凡爾賽華盛頓時代外交資本掃地已盡，俄人已不必顧及表面工作。

三月四日，執政府改組，許世英辭總理，賈德耀繼之。

三月十日，以斯大林反對，第三國際執行委員會不允中國國民黨加入第三國際。

舊同盟會亦求加入第二國際而不獲允。

三月十二日，斯大林晤胡漢民，稱國民黨加入第三國際尚待半年後。

三月十五日，國民黨政治委員會通過兩廣統一案。

三月十六日，公使團致牒於北京政府，要求四十四小時內恢復津沽自由通航。

馮玉祥部以大沽炮台與日艦交火，公使團援引《辛丑條約》京津非武裝化條款責華方違約。

三月十八日，日使芳澤抗議大沽日艦被擊。

同日（三月十八日），國民黨員徐謙、顧孟余等組織學生至執政府抗議，要求駁回公使團通牒、廢除《辛丑條約》、勉勵馮玉祥部為反帝國主義而戰。執政府衛隊開槍掃射，殺四十七人。

表達自由與意見正確判然兩事。此議若行，拳民之禍將興，俄援烏足恃？國（顧孟余）共（徐謙、李大釗）兩黨非見不及此，置重負於北府，獨唱高調享虛名於南，無本而萬利，不勞而有獲，誰曰不宜？

三月二十日，黨軍總監蔣中正下令廣州戒嚴，扣留中山艦。

蔣疑汪、俄密謀，以中山艦劫己。鑒於蔣氏自身亦以兵劫胡（漢民）、許（崇智），革命行動唯知成敗，不知合法非法，蔣之謀汪、汪之謀蔣（若所疑有實）皆聯俄革命左派權力之爭，僅有派系意義，無甚政治意義。

三月二十二日，國府主席汪兆銘休假，譚延闓代理主席。

三月三十日，哈爾濱特區長官張作相解散俄人所設市議會，接管哈市行政。

哈爾濱自俄入華，庫倫自華入俄，實以華人移民人口淹沒成敗為准，雙方皆不尊重條約權利。

四月二日，北京檢察廳判斷執政府衛隊已構成蓄意謀殺罪，擬付軍法審判。

革命必欲推翻，國府必欲黨化者，恰系華夏全史內唯一真能踐行司法獨立之體系。

四月三日，美使馬慕瑞建議國務院解除對華軍售禁令，以蘇俄違約軍售，置守約各國及中國守約各派於不公正不利處境。

◆軍售禁令失敗，實為遠東大英帝國潰滅之先聲。然而，條約體系瓦解，真能從中牟利者，絕非高唱反帝之國府。列強實力均衡破壞，日俄爭霸取而代之，中國處境其實更為惡化。北洋老奸巨猾，深知弱者依賴法律保護遠過於強者，不擬大動幹戈；而憤青革命家只知意圖倫理，拒絕承認身為弱者、不公正法律猶稍勝於赤裸暴力，誠所謂「本不植高原，今日復何悔」。◆

四月七日，奉天省長王永江辭職。

閉關建設派潰敗，武力統一派常勝。以後見之明，前者實為避免日俄幹涉深入唯一機會，可惜關東長吏若能耐心深耕，將不成其為華人兼三國讀者。

四月九日，北京馮玉祥部發動政變，段祺瑞逃入使館區避難。

此後，中國非但無立憲政府，且無中央政府。

四月十六日，國民黨中央黨部與國民政府聯席會議，任譚延闓為政治委員會主席，蔣中正為軍事委員會主席。

四月十八日，直奉軍分據北京。

四月二十日，段祺瑞走天津。

四月二十六日，北京軍警搜捕北京大學，槍決報人邵飄萍。

有立憲政府之五四，有政府之「三一八」，【無政府之今日，】文人（乃至無槍平民）遭遇自然有異。胡適解為「五四是學界崛起，『三一八』是政府反攻」，大有文人自我膨脹之嫌。

四月三十日，中、英、美、法、意、日六國代表在京開議改革上海租界司法機構、收回會審公堂。

五月九日，胡漢民離粵赴滬，汪兆銘離粵赴法。

五月十一日，廣州國府軍委會決議北伐。

五月十三日，顏惠慶自任攝政內閣總理。

吳佩孚亦不擬召集或恢復國會，主以攝政內閣握全權，為恢復約法過渡，張氏父子不滿，張學良出京以示抵制。

五月十九日，張作霖通電反對護憲及顏內閣。

自食其言，法統雲雲，遠不及分贓政治有力。

六月四日，國民黨中央執行委員會任命蔣中正為國民革民軍總司令，出師北伐。

六月二十三日，北京顏內閣請辭。

本無國會可以接受辭呈。吳軍南下援湘，奉軍入京，護憲過渡計劃即成泡影。

七月九日，廣州黨軍總司令蔣中正誓師北伐。

◆國府自身力量最宜於兩廣自治，引狼入室之北伐，適足以制造北國政治真空，召日、俄二惡鄰，卒亡社稷。若能安守本分，保存北洋為我守邊，甚至聽任中國分裂、北國完全獨立，江東絕不至糜爛。昔喬行簡諫宋伐金，曰：金源昔為吾仇，今為吾蔽。所以事敗，仍為京畿大一統帝國主義作祟。◆

（整理者注：見數卷殘編言論集十五——海上政權）

七月十二日，黨軍入據長沙。

七月十六日，美國駐廣州領事詹金斯致廣州國府：美國對中國人民無國民共識及共戴政府深感遺憾，美國甚望有益於全華，而非支持任一政治軍事派系。

七月二十七日，黨軍總司令蔣中正、俄顧問加倫進抵韶關。

七月二十九日，廣州國府下令戰時戒嚴。

黨治之於戒嚴，確有歌德式選擇性親和力。

八月七日，魯軍張宗昌殺《社會日報》社長林白水於京。

八月十四日，奉軍入據南口，馮玉祥部西遁。

八月十五日，吳佩孚以每人大洋百元遣散（舊）國會滯京殘余議員。

法統末路之具體而微，傷心慘目有甚於軍警驅散。

八月十七日，奉軍入據張家口，馮玉祥部走綏遠。

八月十八日，馮玉祥於莫斯科與俄人訂約，俄以貸款軍械支援馮部國民軍，馮軍承認外蒙獨立、接受俄顧問。

八月二十二日，黨軍入據岳州。

九月五日，鄂軍劉佐龍以漢陽迎黨軍。

劉系武昌首義功臣，治軍尚有賢名，素為北軍不信任，其事與尋常倒戈將軍稍異。

九月二十四日，廣州國府下令撤銷省港罷工糾察隊，恢復省港交通。

十月十日，守軍賀對庭倒戈，獻武昌於黨軍。

十月二十日，國民黨聯席會議通過省縣制度章程。

國府指定省主席，省府指定縣市委員長，省民、縣民、鄉民會議由省黨部立章、組織，由功能團體產生。究其真意，欲廢光宣民初聯省自治、地方自治成法，排除普選制及其所生常設議會，代之以寡頭假選舉微型不常設國民會議，其功能為象征性批准或追認行政機構舉措合法性。省黨部立於幕後，總攬一切治權，不負任何責任，僅聽命於黨中央。黨中央由上層分贓交易或互選產生，即非國民選舉亦非全黨選舉，其權威源於自我任命。

十月二十八日，國民黨聯席會議決議：剝奪各省原省議會經費，交由各省省黨部支配。

黨權高於一切，付諸實踐，「這是鷹的第一次飛行」。

十一月七日，黨軍入南昌、湖口。

十一月十一日，廣州國府聯席會議決議遷都武漢。

十一月十四日，蘇浙士紳董康、蔡元培等組織蘇、浙、皖三省聯合會，主張三省為民治區域，政務交民選委員會，五省聯軍卸責，奉軍黨軍尊重三省中立，皆不入境。

江東士流及其地方自治理論做垂死掙扎，行政官專制將以革命名義重來，黨軍將體會「宜將剩勇追窮寇，不可沽名學霸王」快感，直至面對更徹底革命。

十一月二十三日，蘇、皖、浙三省聯合會決議與五省聯軍斷絕關系，拒絕奉魯軍南下，准備成立三省民治政府。

十二月十九日，浙江各界聯合會宣布浙江自治，通過省政府組織條例。

同日（十二月十九日），江西政務會議下令取消張天師名號，沒收其財產，六十三代張天師自龍虎山逃亡上海。

妙不可言。

十二月二十二日，孫傳芳軍入據杭州，自治政府瓦解。

中華民國十六年（一九二七）一月四日，黨軍接管漢口英租界。

一月六日，黨軍接管九江英租界。

一月十二日，北京顧維鈞攝政內閣組成。

一月十八日，日本外相幣原重喜郎宣布對華不幹涉政策。

幣原外交為昭和初年自由主義自然延伸，國府革命外交成立及生存有賴於此。而自軍部、草根、激進派立場，幣原實以軟弱姑息獎勵破壞規則者、出賣日本民族利益，華人欺弱畏強，撥亂反正在所難免。

一月二十五日，英法軍至滬護僑。

一月二十八日，英政府宣言擬放棄治外法權、承認中國法庭、分享租界管理權。

一月三十一日，北京外交部抗議英軍入華。

二月五日，美使建議劃滬上為中立區。

二月九日，北京、武漢二府拒絕上海中立化。

二月十八日，黨軍入據杭州。

三月二十一日，上海總工會暴動，響應黨軍。

三月二十二日，黨軍入據上海華界。

三月二十三日，黨軍入據南京。

三月二十四日，南京黨軍劫掠英、美、日領事館，傷英領事、殺美金陵大學校長等外僑，外人集體撤離。英美軍艦入寧，與黨軍交火。

其曲在華，責無可卸。反帝排外自始即有自毀性格，遇鴿派則出以橫暴，遇鷹派無術御之，破國亡家，率皆出此。

三月二十六日，公使團議南京事件，日使主緩和。

四月二日，國民黨監察委員會主席蔡元培召集緊急會議，通過吳敬恆清黨案。

四月六日，北京軍警襲俄使館，綁架共產黨員李大釗等。

（整理者注：下面諸段落：引自《沈雲龍：民國十六北京搜查俄使館之經過》）

◆此次搜查俄使館之最大收獲，厥為發現蘇俄【赤化中國之】軍事、政治秘密文件，達百數十箱之多，經北京當局於四月十二日起，陸續公布，擇其要者譯為中文，次要者舉其目錄，都百萬言，其後輯為《蘇俄陰謀文證匯編》一書行世（此書在南港「中研院」傅斯年圖書館藏有一部），於是世人始了然第三國際、俄共與俄國政府、鮑羅廷與其政治、軍事顧問團【以及中國共產黨，均一脈相通，而】實以享有治外法權之俄國使領館為【行使陰謀之】策源地，其【赤化】計劃之周密【狠毒】、對華政局之分析精到、購買密探之遍布全國、使用經費之龐大，雖時隔半世紀以上，情異勢遷，然從歷史觀點言，猶足資國人警惕。茲略舉如次：

（1）蘇俄政府寄駐華武官訓令。據北京警察廳公布，此件系莫斯科致駐華武官隨員訓令，內容關系國際甚大，業已被火，原文上端左角及下部均已焚毀，僅余全文二分之一，其譯文為：

茲特附送國際共產黨執行委員會全體大會通過之關於中國問題議決案，並將根據該項議決案所擬定之訓令寄發，仰即遵照辦理可也。①現時應全力注意增長中國革命運動之國民性質，為達到此種目的起見，必須以國民黨為中國國民獨立黨，而為有利國民黨之宣傳，應擴大利用漢口各種事件，及英國對於各該事件之態度，資為證據。第一可以證明國民黨國民工作之進步。第二可以證明歐洲各國對於中國革命戰鬪力之顯然的薄弱。②必須於張作霖軍隊所占領之地域內，造成排歐之混亂。③破壞張作霖之威信，宣傳張氏為國際間各資本主義及帝國主義妨害中國國民黨自由工作之受雇者。④激動反抗歐洲暴行之風潮及英國計劃（以下被焚）。 ⑤必須設定一切方法，激動國民群眾，排斥外國人。為達到此種目的起見，必須設法獲得各國對於國民群眾之適用武力戰斗。為引起各國之幹涉，應貫徹到底，不惜任何方法，甚至搶掠及多數慘殺，亦可實行。遇有與歐洲軍隊沖突事件發生時，更應利用此種機會，實行激動。⑥現時應暫緩實行共產黨綱，因此時實行可使張作霖之地位鞏固，並加重國民黨之分裂。吾人已向鮑羅廷嚴重訓令，暫時停止對於資本階級之過激手段。張作霖失敗以前，應抱定自己之宗旨，即在國民黨內，暫行保留國民之各種階級，資本階級亦應保留。⑦實行此種排斥歐人之運動時，保存各國間之不協調，非常重要。日本能於最短期間派多數軍隊來華，故令日本與各國隔離，尤為特別重要。為達到此種目的起見，於一切運動之中，必須嚴加監視，務使日本僑民無被害之人。但於激動排外風潮之時，將日本除外，殊足以引起不愉快之觀感。故實行激動排外風潮時，必須假托反對不列顛（英國）運動之名義也。本件抄本，迅速分送各分部及指導人員（以下被焚）。（轉引自懶泉著：《俄使館黨案始末記》）

（2）蘇俄在華密探之組織。其有關文件載於《蘇俄陰謀文證匯編》者凡七件，由是可知蘇俄當時在華設有軍事及政治兩種密探系統，而均直接受莫斯科指揮，在華亦通過使館互相協助。軍事密探組織只有縱的關系，而無橫的聯系。各地共產國際機構，在國民革命軍中蘇俄顧問人員，均須協助軍事密探工作。中共中央執委會、軍委會代表，且接受蘇俄訓令，參加其北京軍事總機關部，以從事研究及計劃蘇俄在中國之軍事行動等項工作。其密探機關部之組織，則規定「各分機關部，彼此均不得知其機關部之所在地及工作人員。各分機關部除得消息後，各自報告北京總機關部，由北京轉達莫斯科。在中國之各分機關部，得藏設於使領館等機關內，以托庇護，有時亦得暗設於市上飯店商號之中。現為節省經費工作便利起見，宜正式藏匿於大使館或商務代表處等機關，因吾俄人頗不易與華人發生關系故也。又如廣東俄國技師、顧問能與該司令部有直接關系者，分機關部卽可藏彼處，以資保障。惟在此種保護之下，無論如何，須以能保全秘密，及隨時探寄消息為要。」至密探分機關設立之地點，按照中國疆城及外國人在中國之勢力，區分為①奉系方面，為東三省，設哈爾濱、奉天兩分機關部：前者管轄吉、黑兩省分團，如海拉爾、齊齊哈爾及吉林之處是；後者管轄遼東、四平街、安東、大連、營口、錦州等分團。 ②直系方面，為揚子江流城，設上海、漢口兩分機關部：前者管轄南京、杭州、上海等分團；後者管轄漢口、長沙、宜昌、重慶等分團。③國民軍力面，為西北各省，京兆區域，亦在其內，設北京中央機關部，管轄天津、煙台、濟南、正定、張家口、鄭州、北京等分團。④國民黨方面，設廣州分機關部，管轄廣州、汕頭、梧州、雲南等分團。分團之下，於重要地點，設密探員及遞信員，而核編各分機關之報告文件，則為北京中央密探總部。以上系就外勤而言，復於北京、上海、漢口等處，設有內勤密探部，遣派密探員滲透於軍政憲警各機關及兵工廠暨各使領館，如身之使臂，臂之使指，運作自如，消息迅捷，其謀略之深遠，決非他國所能及。（參閱《蘇俄在華密探局組織法》及《蘇俄在華特務組織系統表》，均截於《蘇俄陰謀文證匯編》【或《共匪禍國史料匯編》】）◆

同日（四月六日），公使團抗議北京政府踐踏外交特權。

四月十日，汪兆銘返漢口。

四月十一日，青幫杜月笙誘殺上海總工會委員長汪壽華。

上海勞工多以同鄉會、幫會維權，行事作派原無大異於青、紅幫，杜氏亦頗能翼護勞工，幾同各派工會太上皇，汪壽華【（共產黨）】亦入門稱弟子。

同日（四月十一日），農會殺湘紳葉德輝於長沙。

時農會多有自立公堂者擅行誅戮者，士紳惶惶，積怨日增。

四月十二日，駐滬黨軍強制收繳總工會武器。

四月十三日，上海總工會總罷工，黨軍占領總工會會所。

四月十四日，國民黨中執委胡漢民、蔣中正、柏文蔚等，中監委蔡元培、吳敬恆、張人傑等集議於寧，舉胡漢民為主席。

四月十五日，駐粵黨軍解散共產黨在粵機構。

四月十七日，南京國民黨中央政治委員會任命胡漢民為國府主席，鈕永建為秘書長。

同日（四月十七日），武漢國民黨中常委通緝蔣中正。

黨國從未承認黨、政、軍、司法存在實質區別，因而任意機構或個人自認或被認為有權，即可執行革命軍事司法行動或被執行革命軍事司法行動，成功者必然革命，失敗者必然反革命。蔣、汪、胡諸公無不身兼革命、反革命二任，如漢末群雄必然身兼勤王、逆賊二任。

四月十八日，南京國府成立，黨部代表蔡元培授印於國府主席胡漢民。

四月二十九日，漢府黨軍入豫。

五月一日，寧府黨軍渡江。

五月二日，美公使拒絕加入公使團寧案通牒，以示友華。

五月三日，柯立芝總統中止寧案交涉。

美方為寧案主要受害者，於法於勢，皆可抱怨以直，終不能改其傳統政策。

五月五日，馮玉祥部東出潼關。

五月二十一日，長沙黨軍叛漢應寧，盡屠省城共產黨人。

五月二十二日，滇軍宣言擁寧。

五月三十一日，日軍登陸青島，宣言護僑。

六月一日，京、寧、漢三府抗議日軍入魯。

同日（六月一日），漢府黨軍入據鄭州。

六月二日，寧府黨軍入據徐州。

六月三日，晉督閻錫山易幟稱革命軍。

六月十二日，綏遠商震易幟稱革命軍。

六月十八日，北京張作霖自任為軍政府大元帥，委任潘復組府。

六月二十日，蔣、馮會於徐州，約期分共。

七月六日，武漢政治委員會通過汪兆銘東征案。

七月十五日，武漢國民黨中常委通過分共案。

七月二十四日，北軍入據徐州。

八月一日，黨軍葉挺、賀龍據南昌，組織國民黨革命委員會。

八月五日，葉、賀棄贛入粵。

八月十一日，蔣中正以徐州失守，殺北伐黨軍總指揮王天培。

八月十三日，蔣中正通電辭職。

八月十四日，寧府主席胡漢民辭職。

八月十七日，北軍入據浦口。

八月十九日，漢府宣言遷都南京。

八月二十五日，北軍渡江攻寧。

八月三十一日，渡江北軍瓦解。

九月十三日，汪兆銘通電請辭。

九月十六日，國民黨中央特別委員會宣布寧漢統一，重組國府。

九月十九日，國民黨中特委舉汪兆銘、蔡元培為常委。

九月二十日，寧漢合流新國府就職於南京。

九月二十九日，國民黨武漢政治分會否認南京特委會。

十月三日，南昌國民黨革命委員會軍潰於汕頭，葉、賀走海陸豐，朱德走贛邊。

十月五日，閻部北方革命軍入據張家口。

十月九日，南京國府訣議西征武漢（唐生智）。

十一月十三日，寧府黨軍入據武漢。

十二月十一日，黨軍第四軍參謀長葉劍英等據廣州，組公社。

十二月十二日，廣州公社舉蘇兆征為蘇維埃主席，張太雷代理，成立蘇維埃政府。

此後共產黨人不復以國民黨革命委員會為號召。

十二月十四日，國府與蘇俄絕交，撤銷俄使領館外交特權。

以廣州俄領事館公然加入廣州公社舉事故。

十二月十五日，汪兆銘引咎辭職，塞粵變責。

十二月十六日，黨軍、馮軍會師徐州。

中華民國十七年（一九二八）一月八日，國府復蔣中正北伐軍總司令職。

二月二十九日，國民黨中央政治會議通過《暫行反革命治罪條例》。

有革命，而後有反革命治罪。反革命開罪於黨，而非開罪於國。司法若非黨化，此類黨內條例根本不具國法資格。立憲政府尊重司法，自不能如此得心應手。

四月二十六日，日軍入據濟南，宣言護僑。

借寧案黨軍殘殺外僑事，此舉頗受國際同情。

五月一日，黨軍入據濟南，日軍警戒。

五月三日，濟南日軍侵入黨軍警戒區，殺交涉員蔡公時等。

五月四日，國府抗議魯案，蔣總司令命黨軍撤離濟南。

此事亦以寧案交涉為參照，爭取國際同情，毋使其曲在我。

五月十二日，北京外交部要求英美調停、南北停戰，二使表示無力左右國府。

五月十八日，日本致書京、寧二府，以戰事不波及關東為最後底線。

五月十九日，美國務院宣言關東為中國領土，日本宣言非法無效。

五月二十二日，日軍入沈陽、榆關。

五月三十一日，北京軍政府大元帥張作霖辭別公使團，決意出關。

六月四日，張作霖遇刺於皇姑屯。

六月八日，黨軍入據北京。

六月二十日，新督楊增新易幟稱省主席，奉國府正朔。

七月七日，新疆省主席楊增新遇刺，民政廳長金樹仁自任主席。

七月十八日，北京公使團各使同意廢舊約、重訂新約，日使獨持舊約不可廢。

八月十一日，國民黨中央委員會二屆五中全會宣布訓政開始。

訓政即以黨治國，國民黨中央代行國民代表大會一切權力，國府以國民黨中政會為法源，下設立法、行政、監察、司法、考試五院。

九月十七日，國府改西康、熱河、察哈爾、綏遠、寧夏、青海為行省。

【大華國族主義內亞拓殖接近歷史最高點，反作用式邊釁將興。】

十月三日，國民黨中央政治會議通過國府組織法。

黨權統一至上，五院分工不分權。

十月八日，國民黨中常委任命蔣中正為國府主席、譚延闓為行政院長、胡漢民為立法院長、王寵惠為司法院長、蔡元培為監察院長、戴傳賢為考試院長。

十月二十日，國府要求撤銷領事裁判權。

革命外交將以對日俄絕裂為代價，獲取多數國家妥協讓步。

十月三十一日，國民黨中央政治會議任命首屆立法院立法委員。

較之北洋諸將毆打脅迫收買國會議員，尚多不得如意，革命黨治之歷史優越性，昭然若揭。

十一月四日，山東日僑會議反對日軍撤退。

十二月九日，新疆省府拒絕白崇禧入新。

十二月十二日，日本新黨總裁床次竹二郎訪寧。

十二月十三日，南京國民黨省黨部、反日會圍攻床次、搗毀外長王正廷私宅。

床次新黨為日本各黨最為親華者，來華議以競選經費資助還取交還關東利權，蔣中正、張學良皆寄厚望，而愛國黨人群眾重點攻擊。五四以來，華民族主義所仇者，一向為友華勢力，於仇華者無寸伎可施。「愛國者」不受成法約束、「賣國賊」公權不受保護，傳統悠久深厚，除暴民亂政霸君專政外，不知有他。日本軍部農家子待國會政治亦復如此，兩國新青年皆好以下克上，強民族主義驅動弱政府，終於兩敗俱傷。必欲歸惡於「地主資本家煽動人民為炮灰」，吾恐地主資本家不受此責。華之士紳、日之財團恰系企求妥協至最後關頭，為本國激進派辱罵為賣國自私者。

十二月十八日，行政院決議除黨、軍校及中央研究院外，一切公私學校皆歸教育部統制。

自光宣學官制，好人內閣新學制以來，學社國有化大潮有進無退，終當完成思想國有化而後可。

十二月二十一日，床次總裁訪奉天，晤張學良。

十二月二十九日，關東易幟。

中華民國十八年（一九二九）一月一日，國府主席蔣中正宣言三年內廢除不平等舊約。

同日（一月一日），黨軍編遣會議開幕。

一月十六日，國民黨中央政治會議決議統一外交，各省對外私約，概不認可。

一月二十二日，國府裁撤內地稅局，統歸海關管理。

國家稅收即國家本身，黨國稅收基礎強於民初立憲政府，革命外交之必要性，亦與增收關稅有關。

二月一日，國府宣告關稅自主，海關新稅則同日生效。

《江寧條約》確定協定關稅制度八十年，至此恢復國權。

廢約復權運動播種於段政府加入協約國，開花於巴黎和會，結實於華盛頓會議，收獲於國府革命外交，慶功於民國三十三年（一九四四）盟國重訂新約，拾遺補缺於蘇俄韓戰酬功奉還關東安西特權。正常國家化猶如傳薪接棒，實為跨代跨派之長時段歷史運動，勞作者不居，居住者不勞。

二月四日，國府授張學良關東四省主席印。

二月二十一日，黨軍第四集團軍抗命據長沙。

桂軍（李宗仁）首拒整編。

三月十三日，國民黨中央政治會議解散各省政治分會。

三月二十一日，蔣中正軟禁李濟深。

以革命邏輯論，李氏證明自身並非反革命，唯一出路在於武力倒蔣，以反革命還彼之身，歷史進程與此相去不遠。

三月二十四日，魯案善後草約簽字。

三月三十一日，日軍撤退，國府接收濟南及膠濟線。

四月四日，中央軍入據漢口，桂軍瓦解。

四月二十六日，公使團取消對華軍售禁令。

四月二十七日，外交部要求各國取消領事裁判權。

五月十五日，國民黨中央政治會議決定兩性繼承權平等。

五月二十日，山東日軍自青島全部登艦撤退，國府海軍陸戰隊接收青島。

魯案外交勝利為日後奉天事變不抵抗政策最接近真實解答。◆後人撰史，好以古測今、高估歷史人物預見能力與策劃能力。然歷史人物決策，大多參照前例，鮮能逆料後事。北伐時代，日本尚以「條約維護者」自居；而黨軍「打倒列強」一再付諸行動，交涉成功關鍵在乎約束黨軍。設若日本憲制完備、外交老練，利用革命外交之反條約體系性質，改為「維護條約體系」，見好即收，避免排斥英美利益，則長保條約利益，甚至乘間攫取少許額外收獲，實非難事。◆

同日（五月二十日），馮玉祥自任護黨救國軍西北路總司令，通電討蔣。

五月二十七日，馮玉祥通電下野。

西北軍諸將內潰擁蔣。

五月三十一日，公使團抵寧，覲見國府主席蔣中正。

國際社會承認新政權。

六月十二日，國民黨三屆二中全會決議國民黨訓政六年，期滿踐諾行憲。

孫文手定訓政六年而後行憲，據此國府當於民國二十四年（一九三五）行憲，結束黨治，還政於民。後日之事，眾所周知。

六月十四日，國民黨三屆二中全會決議從速廢除不平等舊約，舉國禁煙，統一幣制，革新財政，三月內組成五院。

六月十五日，國民黨三屆二中全會決議：整頓黨務，分區剿（共）匪，編遣黨軍，二五減租，民國二十四年行憲。

六月十七日，國民黨三屆二中全會決議：八年築成隴海、粵漢、新隴三鐵道，五年治淮導淮，停大學區制，統一鐵路行政，舉行蒙藏會議，通過社團法、治權案。

六月十八日，國民黨三屆二中全會閉幕。

黃金十年建設成就，盡在斯矣。

七月一日，黑龍江華界呼海鐵路築成。

關東路網完善，有賴於日、華、俄競爭性建設。

七月十日，東三省交通委員會接管中東鐵路。

革命外交初有成效，國府已陷於亢進狀態，欲以待英租界之道待日俄二鄰，力不足任，終至破家亡國。

七月十九日，俄軍攻滿洲裡。

七月二十日，國府主席蔣中正通電全軍將士拒俄。

七月二十二日，俄使加拉罕拒絕法國調停。

七月二十五日，美國務卿史汀生要求中立國聯手調停中俄糾紛。

同日（七月二十五日），蘇俄致日外相幣原，拒絕第三國調停中俄糾紛。

九月八日，蘇俄清洗遠東華僑。

九月二十七日，汪兆銘、陳公博等要求改組國府。

十月十二日，俄軍攻陷同江，華軍江防艦隊覆滅。

同日（十月十二日），宋哲元等入據洛陽。

十月十四日，國府主席蔣中正通電討馮。

十月二十日，汪兆銘、陳公博、顧孟余等通電討蔣。

十月三十一日，蘇俄入據富錦。

十一月十七日，蘇俄入據滿洲裡。

十一月二十四日，蘇俄入據海拉爾。

十二月二日，石友三軍焚浦口北叛。

十二月三日，奉俄訂立《遼俄和平草約》，重申前《奉俄協定》條件。

十二月四日，唐生智軍擁汪討蔣。

十二月二十二日，中俄《伯力協議》簽訂，中東路恢復戰前狀態。

十二月二十三日，國府外長王正廷宣布明年外交大綱：收回航權、租界，撤退外兵，廢除領事裁判權。

十二月二十七日，國民黨中央政治會議決議自明年元旦起，廢除領事裁判權。

公使團猶欲組國際法庭代領事裁判權，國府已單方面廢約，於內亂方殷、關東師潰之際，強項若此，精悍之氣，百年猶有聲色。

十二月二十八日，國府明令在華外僑，自民國十九年（一九三〇）一月一日起，概受中國政府及司法節制。

中華民國十九年一月一日，國府單方面廢止領事裁判權、滬上臨時法院，裁撤各省交涉員。英美二使請分階段廢止為穩妥之計，國府拒之。

一月六日，法國抗議中國單方面廢止領事裁判權，國府拒之。

同日（一月六日），唐生智兵敗下野。

一月十五日，國民黨中央政治會議決議廢止厘金。

一月二十一日，石友三降。

一月三十日，李宗仁、張發奎攻粵。

二月一日，國府單方面宣布關稅自主。

革命外交之革命性，即在不待國際協調之迂緩，片面制造既成事實，強制列強接受，大快民族自尊心，亦置己身於險地。

二月六日，國民黨中央政治會議否認中俄《伯力協定》。

二月七日，國府外長王正廷、亞洲司長周龍光以對俄外交喪權辱國，免職。

◆若以因緣論，國府毀憲於先，而受憲政瓦解之害；撕毀條約體系於先，而受條約體系瓦解之害。造因食果，早晚之事【，我朝亦自有其因緣】。

若以現實政治論，輕啟滿蒙邊釁為國府九州鑄錯萬劫難逃者，此後皆屬末節。陳寅恪所謂「唐亡於黃巢，禍基於桂林」即此。就國際大局論，抗戰起於條約體系瓦解；就國內形勢論，抗戰起於滿蒙危機。大戰既興，縱令戰局一切如願；國內糜爛殘破，亦非人力所能回天。

（整理者注：此段與網上首發原文相比，有較大改動。）

俄羅斯跨據歐亞，三面以臨滿洲，其勢如波斯之臨巴比倫、羅馬之包猶太，海口鐵路皆歸於人，北寧路一線孤懸、不足以為守，俄人鯨吞蠶食、順風順水。歐美無實際利益於亞洲內地，至多圍觀評論，烏足為恃？

能制衡俄國，其唯日本乎？日本受巨海之蔽，形勢遠較中國安全【，其存心大陸、無非有所貪心】。若盡絕其望，彼將不復自待為亞洲人，視大陸為荒土，非華夏之利。俄患為中國獨當，必為俄人所虜。使無日本，滿蒙早為俄土，不待辛亥。

華夏之利，在於以滿蒙為餌，誘日俄相持。【縱令割棄滿洲，購華夏之宴安，誰曰不值？棄滿洲，則俄患為中日所共。】日俄為滿洲成仇，而華夏與二者皆無深仇，從容待價而沽，最為有利。【我常公凱申識見與巴解組織相伯仲，乃令中日為不解之仇，成俄虜之霸業，甚矣哉愛國憤青之不足以為國。】

昔孫氏據江東六郡，血戰辛勞之南郡割棄劉氏。何也？曹公虎踞襄陽、劉備窺伺公安，南郡南北受敵、江面非我所有，絕其餉源而據其地，顧指間事。曹、劉不接壤則無所爭，而皆有貪荊州之心，勢必合而謀我。孫吳據絕地而當二國之弊，非計也。

借荊州，則曹公大患為孫劉所共。劉備既貪荊州，勢必與曹公為不解之仇，孫吳與二者皆無深仇，居主動地位，先助關羽威震華夏、後投曹公白衣渡江，兵不血刃而據荊州全土、擁上游之險。此皆孫權、魯肅君臣老謀深算之利也。

設若【我常公凱申】開府秣陵，勢必高呼「一寸山河一寸血，南郡自古屬江東，六郡地不分南北，焦土抗戰有余榮」。而後六郡中人之家大抵皆破，吳軍精華盡入南郡絕地而不得復出，敵騎蹂躪三吳而無兵可用，一旅之師絕陽夏餉道，南郡之師盡虜，六郡聞風瓦解。【我常公】惶惑無地，從衛溫之議，泛海走夷州。嗚呼，此天時耶？人謀耶？

【我匪之長，在於能糊弄人而自家絕對機會主義。術語曰「除奪取政權保衛政權不知有他」。然開府既久，江湖梟桀凋零。黃口小兒生於深宮、不識輕重。萬一轉以欺人者自欺，以埃及垂老之余燼，攖羅馬方興之帝業，吾將見薊邱宮室荊棘生焉、雪山貓咪嬉戲西陲，失敗者歷史復將為勝利者踐踏於塵埃。】 ◆

（整理者注：見數卷殘編言論集豆瓣紀念集——有害三國志之常凱申篇）

二月二十三日，閻錫山、馮玉祥、李宗仁等通電另立國民黨四屆中央。

四月五日，國府下令討閻。

四月十八日，中英收回威海協定簽訂。

四月二十三日，國府外交部照會公使團，要求收回租界及內河航行權。

五月十五日，國府外交部單方面任命接收英、法、意、日公共租界委員。

六月十八日，國府駐日公使汪榮寶要求日本退還庚款，用於興辦中國教育。

七月七日，國府外交部取消公使團特權，僅承認其為社交團體。

庚子辱國以來，華人民族主義揚眉吐氣，無愈於今日者。然則無實力革命外交終須面對實力較量，以單方面制造既成事實，破壞國際協調、公使團集體仲裁為代價恢復國權，本身即教導日俄：保存其特殊利益，不能指望正當程序。

七月二十三日，汪兆銘、顧孟余抵北平。

七月二十五日，國民黨北平擴大會議（汪陳改組派、西山會議派、閻馮李白軍結合）決議召集國民會議、制定約法、實行地方自治。

北平會議主要體現汪兆銘、陳公博政見，西山派除反共、黨治外，僅能炫耀資格，無政見可言，諸將所爭者在分地分利分餉分爵。就黨國內部派系而言，汪派重文輕武、重黨輕軍，僅停留於觀念層面，左翼社會政策、地方自治方略則於國府實際施政影響極深。

八月七日，國民黨北平擴大會議舉汪兆銘為主席。

八月十五日，寧府黨軍入據濟南。

九月一日，國民黨北平擴大會議通過《國民政府組織大綱》，舉閻錫山為國府主席。

北平大綱主要出自改組派手筆，較黨國諸法，特色在國府組織取合議制，法、監兩院地位較尊。鑒於改組派無武力後盾，其苦心不難推測。

九月二日，國民黨北平擴大會議舉汪兆銘、陳公博、顧孟余等為中華民國約法起草委員。

九月九日，北平國府主席閻錫山，委員汪兆銘、謝持宣誓就職於懷仁堂。

九月十九日，東北邊防軍大舉入關。

九月二十日，國民黨北平擴大會議閉幕，北平國府要員遷於石家庄、太原。

九月二十三日，東北邊防軍入據北平。

九月二十五日，國民黨北平擴大會議遷抵太原。

十月一日，南京國府接管威海衛英界。

十月三日，蔣中正自中原前線通電南京黨中央，請於三月後召集國民黨四大，確定國民會議召集日期，憲法頒布日期，從速還政於民。

胡漢民主黨務，不以為然，囑中央通信社不予公布，越數日，蔣以原電交滬刊布。蔣胡自此交惡。

十月七日，蔣中正入鄭州，通電全國告捷。

十月二十七日，國民黨太原擴大會議通過約法草案。

汪兆銘作品，未經國民會議，倉皇通過，意在樹立歷史地位，本不望其施行。其合議制政府，兼有行政立法之德，徒滋混亂，從未切實奉行；其地方自治條較可觀，頗於民國二十一年（一九三二）以來地方建設有功，框架沿及陪都、台澎，於華人社會培育立憲根基，居功至偉【，若非汪氏盛名之累，必有大書特書者】。

十一月一日，汪兆銘自太原出亡。

十一月四日，閻錫山下野。

十一月九日，馮玉祥自太原出亡。

十一月十五日，南京國民黨四屆四中全會通過明年五月五日召集國民會議。

原擬明定五五制憲，以胡漢民反對而罷。

十一月十八日，南京國民黨四屆四中全會舉國府主席蔣中正兼任行政院長。

十一月二十日，國府立法院通過滿蒙鐵路建設案。

十二月七日，日本拓務省決議反對國府滿蒙鐵路計劃。

十二月十日，國府訓令行政院、總司令部討赤。

【紅軍初期成長，有賴於國民黨內爭，後期成長，有賴於中日之戰，國府穩定時期，則入窘境。其間蘇區、紅軍政策變化僅有次要作用，執事於初期、後期者必可發展，以英明決策自居，用事於中期者無論方略如何，必然淪為失利替罪羊，所謂正確錯誤路線，多數僅具神學意義。】

十二月十五日，國府通告自明年一月一日起，廢除一切厘金、雜稅。

十二月十七日，國府立法院通過政治犯大赦令，唯陳炯明、閻錫山黨徒，共產黨員，賣國賊不赦。

十二月二十九日，國民黨中常會通過國民代表會議選舉法。

中華民國二十年（一九三一）一月一日，國府自行實施關稅自主。

革命外交凱歌行進，迄今未遇實力較量。英美原擬贊助復權，所爭僅在平穩過渡直通車而已，而予革命政權以列強易與錯覺。大華國族主義得勢太速、視事太易，於逆倭暴、拒俄狡兩線作戰之沉重負擔，輕薄待之，終至神州陸沉，白骨丘墟。

一月五日，國府主席蔣中正報告召集國民會議、廢除不平等條約兩大工作成績。

一月十九日，國府主席蔣中正通告年內收回一切租界。

革命洪峰唯知實力掃盪，最嗜單方面廢約收權之痛快淋漓，原不甚重程序合法。列強皆知在華特權、租界不保，不過時間問題。英美固不重其租界，日本視關東州、南滿路為大和農家子碧血匯成，國府邊沿外交挑戰姿態，必將面臨考驗，無奈革命所恃者，不過虛驕之氣、僥幸心理而已。

二月七日，國府立法院革除食鹽貿易國有政策，聽商民自由買賣。

官鹽生利，原系安史軍興臨時籌款，以便於陋規，延及千年，君可亡、代可易，弊不可革，至於以明太祖之強橫清、聖祖之善斷，廟算者數，終不敢置己身為分利食物鏈障礙物。劫貧濟富，培育官商腐敗，私梟縱橫。兩淮魚爛、河濟蕭條，唐元以鹽梟亡。路人皆知，幾同絕症，竟能一朝廓破，雖不能久，其英銳之氣，真可疑似非國史所宜有。

二月十九日，英國下院通過退還庚款案。

二月二十七日，蔣中正胡漢民議國大、約法事決裂。

蔣氏以國府招招得手、漸入佳境，力主早開國大，制定約法，提早行憲時間表。胡氏以訓政未滿，【匪患方殷，】尚須黨治救時，堅執不可。

二月二十七日，哈密回部抗議改土歸流，逐官軍。

俗語之「哈密王」原不過一伯克，以叛准滅回，迎清軍西進，受貝子爵，為安西獨一異數（破非滿蒙不封例）。金樹仁據迪化，懼國府以方興之勢遣白崇禧出關整頓，一變楊督增新弱兵政策，擴軍四倍，餉不能支，廢藩為虛加派為實。幼爵及其前輩但擁虛號，久不秉政，羽翼凋零，不敢拒省府顧問之職。獨謀臣堯樂博斯用事，召甘青馬鎮入援，西陲自是大亂。

二月二十八日，蔣中正綁架胡漢民。

以蔣氏作派，實系目的正確不計手段型革命家，此類操作即非首次亦非末次。

三月二日，國民黨中常會通過召集國民會議制定約法案、舉林森為立法院長代胡漢民案。

三月五日，中國憲政黨宣言反對國民黨包辦國會選舉。

憲政黨為進步黨後身，梁任公去世，弟子徐勤主其事。一切綱領，脫胎於立憲派-進步黨血脈。

三月六日，國府公布《危害民國緊急治罪法施行條例》。

有此條例，即不成其為民國。循名責實，當作「危害國民革命緊急治罪法」。

四月二十四日，國府頒行《國民會議組織法》。

以黨部組織選舉，無怪乎憲政黨責其包辦。

五月一日，國民黨中央執行、監察委員會議通過約法草案。

五月五日，國民代表會議開幕。

首屆國民代表會議以制作五權憲法為主要職能，一反民初國會中心主義，踐行元首政治，置強勢領袖於行政、立法、監察、司法、考試五權之上，五院相互制衡，皆受元首節制而不能節制元首，元首僅受國民代表會議節制，而國民代表並無立法議會職能，且無常任機構，選舉完成自行解散，理論上為國民及國家全能化身，用以替代普選，行使無限權力，實則不過為一選舉人團而已。一言以蔽之，民黨若能接受民初三權憲法大總統享有五權憲法元首極小部分權力，歷屆憲法危機、內戰、革命皆可不興，法統亦不致破裂。

五月八日，國民代表會議首次會議，審查約法草案。

五月九日，國民代表會議第二次會議，通過單方面廢除一切不平等條約案。

英美易與，蘇俄已堅定再三拒絕外交部廢止《伯力協定》、贖回中東路建議（而後奉還滿洲國），國府除懲辦本國失敗外交官外，束手無策；日本尤不擬奉還關東南滿日界。中東路之戰已證實國府無力應對實力較量，單方廢約、昭示全民，實已置己身於絕地，勢必支撐外戰重負，直至油盡燈枯。

五月十二日，國民會議通過訓政時期約法。

五月十三日，國民會議通過《廢除不平等條約宣言書》，昭示全民、友邦。

【「中國人民從此站起來了」情意結。】

五月十四日，中俄再議中東路贖還問題。

五月十六日，國民代表會議通過《國民大會宣言》。

五月十七日，國民代表會議閉幕。

多黨普選之民元國會自置常設委員會，置大總統於永久監視之下；黨部圈選之國民會議完成授權於國府、追認其方略程序後自行解散，遺黨國以近乎無限自由，直至民國三十五年（一九四六）訓政結束，召集制憲國民代表大會為止。

五月十九日，國聯行政院通過中國提案：以技術專家、衛生專家援華。

五月二十五日，汪兆銘、李宗仁、陳濟棠等通電要求蔣中正下野。

五月二十七日，國民黨廣州非常會議成立，通過《國府組織大綱》，舉汪兆銘、李宗仁、陳濟棠等為國府委員。

五月二十八日，廣州國府就職。

六月一日，南京國府發表頒布約法宣言。

六月七日，吉林萬寶山韓民華民爭水械斗。

日本疑革命外交招招進逼，關東利權終不可保之心添一新證，萬寶山事件及後之中村事件為奉變導火線。

七月五日，平壤韓人報復萬寶山事件，襲擊華人。

七月七日，日本外務省訓令公使重光葵就平壤事件對華致歉。

大正民主及其自由主義外交之殘照，痛恨官僚財閥賣國之青年激進派將視此為反面教材，以下克上，制造既成事實裹挾政府前進。

七月十三日，上海反日會主對日經濟絕交。

七月十五日，石友三部叛離南京國府，投效廣州國府。

七月二十三日，張學良進討石友三。

八月八日，石友三兵敗下野。

八月二十七日，日本外務省訓令駐沈陽總領事抗議中村大尉遇害。

中村私游外僑禁地，駐軍疑為間諜，私刑殺之，私吞其財務，變賣於市，為日人所獲，以致關東軍政領袖所擬「完全抵賴否認策」敗露。陸軍益信華人狡詐無實、交涉徒勞，武力為有效語言。

九月五日，幣原外相訓令沈陽總領事林久治郎切實取締浪人制造中日事變。

策動事端者即關東軍參謀板垣征四郎，中下級軍官應之如雲。明治憲法原不擬文臣節制軍人，大正民主所恃者，國民與論耳。昭和板盪，民生維艱，官僚政客財閥狼狽為奸，塞寒人上進之途，軍方反有不拘貧富，有才必舉之號。加以中日民族主義同期勃興，皆以對方為假想敵，文臣腐敗軟弱，物望已盡，軍人清新愛國，草根歸心，虎兕出柙，大勢去矣。

九月八日，東京閣議，陸相南次郎要求武力報復中村事件。

九月十一日，南京國府主席蔣中正電令張學良避免中日開釁。

同日（九月十一日），昭和天皇令陸相南次郎整頓關東軍，西園寺公爵責南次郎約束關東軍冒險行為。

九月十五日，東京參謀本部令作戰部長建川美次赴沈陽約束關東軍。

九月十六日，日本軍部吁請國人覺醒，共赴國難，毋坐視中國侵奪大和軍人百戰所獲利權。

九月十八日，關東軍入據沈陽。

九月十九日，關東軍司令本庄繁宣言關東軍司令部自關東州租界移鎮沈陽。

同日（九月十九日），駐韓日軍司令林銑十郎以其軍渡遼援關東軍，東京參謀本部急令罷兵。

同日（九月十九日），國民革命軍副總司令張學良於北平協和醫院令東北邊防軍各部不抵抗。

同日（九月十九日），南京國府急令國府主席蔣中正【自剿匪前敵】返寧。

同日（九月十九日），東京閣議令關東軍不得擴大事態。

九月二十日，南京國府主席蔣中正自贛返寧。

九月二十一日，關東軍入據吉林。

【同日（九月二十一日），剿匪軍自贛南撤退。

皇軍扮演救星，自此始不自此終。】

九月二十二日，國聯理事會決議中日同時停火、撤軍、不擴大事變。

同日（九月二十二日），若槻首相面請天皇制止關東軍跋扈，昭和天皇面命陸相南次郎約束關東軍，不擴大沈陽事變。

同日（九月二十二日），東京軍部遣兵務科長安騰利吉赴沈陽，約束關東軍不得越寬城子（長春）而北，不得逾南滿鐵路日租界區，不得更生新變。

同日（九月二十二日），南京國府主席蔣中正電國民革命軍副總司令張學良毋受日人脅迫承認「二十一條」。

【中日戰爭有異於德人歐戰者，在事各方皆於黑暗盲目摸索，各據歷史經驗作錯誤想象，缺乏明確責任者。】

同日（九月二十二日），中國共產黨宣言武裝保衛蘇聯。

九月二十三日，外交部接受國聯決議。

同日（九月二十三日），重光葵公使致書幣原外相，抗議關東軍行動。

同日（九月二十三日），外交部致書外務省抗議關東軍行動。

中日外交家保持同一立場，創造歷史奇跡，或可視為明治憲法後遺症境外發作。

同日（九月二十三日），東京參謀本部令關東軍不得越洮南而北。

九月二十四日，美國政府照會中日兩國，要求停火。

同日（九月二十四日），東京閣議令關東軍撤回南滿鐵路租界區。

同日（九月二十四日），關東軍電致東京參謀本部：天皇、軍部若繼續阻撓關東軍行動，關東軍將據滿洲獨立。

養兵若此，不亡何待？關東軍目無天皇、軍部，而於內閣乃至於抗命亦無必要。明治憲法奮其私智，內閣、軍部平列，文臣不得將兵，卒覆其宗社，奈何尚有用小智列軍於內閣之上者。

九月二十五日，民國駐國聯代表施肇基要求國聯以中立委員會監督日本撤軍，日本駐國聯代表芳澤謙吉要求中日直接談判。

九月二十七日，日政府復美照會：日軍非受攻擊，絕不擴大事變。

九月二十八日，中央大學學生游行，毆外長王正廷。

自趙家樓以來，不傷人不足稱愛國，中央大學不能以驕縱特權技壓群雄，豈非辜負天子門生？

九月三十日，國民黨中央政治會議准王正廷辭職，以施肇基繼之。

以趙家樓傳統，受害者即最佳替罪羊。

十月一日，新疆省主席金樹仁私訂《新蘇商約》，許俄商國民待遇，購俄飛機軍火，聘俄技師。

金氏迫於哈密變民，勉從俄約，其心不愨，延及明年八月十日，始於秘書處備案，終未奉行。金亡盛興，遠俄親俄至關緊要。

十月二日，南京國府主席蔣中正致廣州國府，請求合作。

十月五日，蔣中正電廣州國府：以粵方代表北上為下野條件。

關東軍可謂寧粵「和平使徒」。

十月十一日，美國務卿史汀生抗議日本不守國聯決議。

十月十四日，胡漢民獲釋赴滬。

十月十七日，日本青年軍人謀「錦旗革命」，事敗。

就個案而言，事敗；就政策而言，事成。後日「下克上」系列事變莫不如是。

十月十八日，汪兆銘、蔡元培等自粵赴滬。

寧粵對抗將演為寧粵滬三角權謀。

十月十九日，幣原外相宣告五項基本原則：否認相互侵略行動，尊重中國領土保全，取締排外運動，保護滿洲日僑，尊重日本在滿條約權利。

復原調和主義，平正通達，老輩（一戰前）紳士外交之心，其不能見容於兩國鐵血青年，自在意中。

十月十二日，國聯大會決議日軍須於十月十六日前撤退，國府須保護日僑生命財產安全。

以前數年歷史經驗推斷，雙方皆難遵約，中道雖兩利而難行。

十月二十三日，民國代表施肇基接受國聯決議，要求日方憲兵警察飛機同撤，日本代表芳澤以民國取締反日運動、承認條約義務為撤軍條件。

十月三十一日，國民黨寧粵代表會議決議：國府主席不負政治責任，任期二年。廢除中央政治會議。行政院為責任內閣。國民代表會議兩年集會一次。閣員不限國民黨人。休會二日，寧方代表復京（寧）請訓。

十一月一日，國府任命顧維鈞為接收東北失地委員長。

同日（十一月一日），幣原外相令天津總領事桑島阻止軍部擁立廢帝宣統。

十一月二日，東京參謀本部令關東軍不得進軍北滿。

十一月五日，東京參謀本部令關東軍服從參謀本部。

同日（十一月五日），關東軍擅入北滿，擊東北邊防軍於江橋。

十一月六日，東京參謀本部令關東軍不得逾越南滿鐵路區域及關東州租界地范圍。

十一月十日，遜帝宣統走大沽。

十一月十三日，遜帝宣統走營口。

十一月十七日，國府任命馬占山為黑龍江省主席。

十一月十九日，關東軍入據龍江。

十一月二十三日，廣州國民黨四大要求蔣中正下野，汪兆銘力持不可，汪系委員離會抗議。

汪陳改組派唱黨治抑軍人，以反蔣為急，然終不免受制於旁系軍人。文主武從政綱既不得踐行，反不如先謀統一，而後徐圖進取，整頓驕兵。粵府伐異心切，罔顧國難，識見遜汪一籌，自為清議所棄。汪蔣合作，黨國根基漸固，臨戰建設有賴於此。

十一月二十四日，幣原外相對美國務卿史汀生保證日軍絕不侵犯錦州。

十一月二十七日，東京參謀本部令關東軍不得進軍錦州。

十二月一日，若槻首相辭職，犬養毅繼之。

若槻以無力約束驕兵去職，為大正民主-國際協調外交破產一大關口，此後激進青年以農家子-軍人為據點，以下克上，橫掃腐敗軟弱買國官僚財閥，自成傳統。胡適之所謂「霸權無害」時代，與若槻內閣同歸於盡。

十二月十日，國聯重申九月三十日決議，組織代表團調查中日沖突。

十二月十六日，南京國府准張學良辭副總司令職。

十二月二十五日，國民黨（重組）四屆一中全會通過政制改革案，以國府主席為虛位。

十二月八日，國民黨四屆一中全會通過國府組成人員：林森主席，孫科行政院長，張繼立法院長，伍朝樞司法院長，戴傳賢考試院長，於右任監察院長。

新政制以國民黨中央代中央政治會議為主權者，以行政院長代主席為負行政責任者，仍系黨國訓政體制，唯以反蔣各系觀點，削奪蔣氏曾任職位權限，即為民主勝利。

中華民國二十一年（一九三二）一月一日，新任國府就職。

一月二日，日軍入據錦州。

一月十四日，幣原外相下野，芳澤謙吉繼之。

國際協調派末路。

同日（一月十四日），國聯組成李頓調查團。

一月二十八日，日海軍陸戰隊攻閘北。

一月三十日，國府遷都洛陽。

二月十八日，蔣中正令第五軍張治中部以十九路軍名義援滬。

蔣以在野之身，行使總司令實質權力，訓政之悖亂可知。揚不抵抗虛名，行總體戰實質，於外交扮演無辜弱者，頗有幫助，其後為左派宣傳家運用，則非當時主事者所重。

三月九日，遜帝宣統出任滿洲國執政，改元大同。

三月十一日，國聯決議支持史汀生不承認主義，組織特別委員會監督日軍撤退及各議案執行。

三月二十四日，蘇俄承認滿洲國享有中東鐵路主權。

以武力爭之於華者，拱手奉日。

四月十六日，張君勱、張東蓀、羅文幹、徐勤等組織國家社會黨於北平。

四月十九日，國聯特委會責令犯滬日軍撤離。

四月三十日，國聯大會通過特委會滬變議案。

五月五日，滬變停戰協定簽字，日軍撤歸原防區，華軍留駐，中、日、英、美、法、意組織聯合委員會監督停火。

五月十五日，血盟團戕犬養毅首相於東京。

犬養有和平解決沈案之意，不容於激進派。

五月二十二日，滬郵員工罷工。

五月二十六日，國府接受罷工要求，罷工結束。

杜月笙等以勞工保護人姿態出面調停。

五月三十一日，日本陸軍依約撤離上海。

六月十二日，國府主席林森自洛陽返寧。

六月十四日，日本眾議院決議承認滿洲國。

六月十七日，國府行政院、外交部否認滿洲國。

七月一日，中俄復交談判開始。

民國處虎狼之間，據俄必先聯日，據日必先聯俄，兩線拒敵，則有必亡之勢。中日交惡，俄之大欲，唯願中日多事，日俄可以少事，中東激進青年排拒老成，適足陷親邦於馬基雅維利外交絕地，奉半世紀霸權於俄人之手。

七月六日，新任外相內田康哉承認滿洲國。

幣原自由主義系遠東安危於一身，及其在朝，人皆以附庸風雅媚事歐美腐朽公卿視之，非縱新生代廉能愛國者驅除之，不能為忠勤報國農家子出頭，不能為忍辱苟安有色人種報怨；及其在野，始悟大羹寡味中道維艱，克己者似弱實勇，謀遠者似拙實巧，無奈一入橫暴權詐魔道，回車無術。國猶人也，機會之窗並非永遠廠開，奮其私智而不師古，不致喪元而焚其身者鮮矣。

七月十八日，日軍西犯熱河。

七月二十日，國府新任行政院長汪兆銘通電全國，共赴熱河之難。

同日（七月二十日），國府新任軍事委員會委員長蔣中正電令北平綏靖公署主任張學良出兵熱河。

七月二十一日，國府電令張學良援熱。

七月二十二日，國府行政院長汪兆銘通電各省諸軍，共赴熱河。

七月三十日，國府立法院通過增加關稅案。

民國關稅據歲入國用之首，關稅自主為國府革命外交實質成就最要者，無此，備戰建設乃至抗戰本身皆無存在可能，歷史路徑早已改變。

八月六日，行政院長汪兆銘以張學良拒不援熱拒日，勒索巨款，財政無力承擔，自請辭職。臨行邀張氏同期下野，以謝國人。

汪院長固清流本色，此刻無人以敗局相責，彼乃以憲政原理「行政院長負一切責任」為天下倡，書生意氣，自認血誠足以感化頑愚。然則強藩所知，不外實力保存，任意削職重譴終必開復；反之國肥己弱，清議絕不可恃。日後歷史路徑、官史編撰，頗能證實強藩料事遠較清流更為准確。

八月八日，美國務卿史汀生宣言違背國聯決議一切舉動，美國皆不承認。

八月九日，國府主席林森慰留汪兆銘，行政院各部會長集體辭職。

八月十日，國民黨西南執行部電請中央懲辦張學良。

八月十五日，國民黨中央委員會決議挽留汪兆銘及各部會長，裁撤北平綏靖公署，准張學良下野。

八月十七日，東北諸將通電慰留張學良。

八月二十二日，國民黨中央委員會決議以宋子文代行政院長。

八月三十日，青馬余脈馬仲英西出玉關，援哈密回軍，攻金樹仁省府。

九月六日，東京閣議承認滿洲國。

同日（九月六日），蘇俄外長李維諾夫同意售中東路於日本。

同一中東路，待弱華何橫，待暴日何怯。

九月十五日，《日滿議定書》簽字，准日駐軍滿洲，承認日本條約權利。

九月十六日，外交部抗議日本承認滿洲國。

同日（九月十六日），日滿軍事協定簽字。

十月二日，國聯調查團發表保告，承認民國未能保護滿洲日僑，否認滿洲獨立為居民自發。

十月四日，東京閣議否認國聯調查報告。

李頓報告要求日軍撤退，關東自治，保護僑民，成立顧問會議。

十一月二十日，內田外相訓令駐國聯代表松崗：不得撤銷滿洲國，不得設立國際委員會。

十一月二十一日，國聯理事會議李頓報告，中日代表顧維鈞、松崗互爭。

十二月一日，國府自洛陽還都南京。

十二月十二日，中俄復交。

十二月十五日，國聯十九國委員會通過中日問題決議。

十二月二十日，國民黨三中全會決議：團結抗日，推動地方自治，民國二十四年（一九三五）開國大制憲。

不忘六年訓政時間表，可謂有信。

十二月二十四日，東京軍部宣言：國民黨及其外交政策之存在危害遠東和平，必須清算。

十二月二十八日，國民黨中央政治會議決議設西京於西安。

為長期抗戰建設後方陪都，此刻巴蜀尚非國府范圍。

中華民國二十二年（一九三三）一月一日，日軍犯山海關。

一月十一日，國民黨中央政治會議圈定第三屆立法委員。

國民革命一大收獲，即變民初操縱、賄選亂象為黨治圈選之井井有條。

一月十七日，國府經濟委員會決議建設七省公路網。

「寓國防於交通」之一環。

一月二十五日，馬仲英攻迪化，新疆省府以白俄歸化軍拒之。

一月二十七日，馬仲英部度坂，走天山南路。

二月九日，國府立法院憲法起草委員會集會。

二月十四日，國聯十九國委員會決議日本撤回南滿鐵路日租界區域，解散界外一切偽組織。

二月十七日，東京閣議拒絕國聯決議。

二月二十日，馬部、變民會軍迪化西大橋。

同日（二月二十日），東京閣議決議國聯大會若支持十九國委員會，日本即退出國聯。

二月二十四日，國聯大會以四十二票對一票（日本）通過十九國委員會報告，決議組織顧問委員會，邀美俄加入。

日本外交全軍覆滅，雖拒美俄加入之小讓步亦不可得。

二月二十七日，美國宣告加入顧問委員會。

三月六日，日軍犯喜峰口，熱河淪陷。

三月七日，蘇俄拒絕加入顧問委員會。

蘇、日自有默契，滿、蒙互換，以華為壑。

三月十二日，國府准張學良辭本兼各職，以何應欽主華北軍政。

◆ 三十年代改組派之進退失據，類似二十年前進步黨，以清流側身武夫之列，倡統一則合流當朝，喪失反對派立場；欲杯葛必入疆臣掌握，以申黨權始，以賣文治終。游移反復，始亂終棄，頗合毛氏」皮毛論」。一九三〇年之北平國府實為汪、陳反蔣最後機會，縱令功成亦必受制閻、馮不下於蔣。故汪之出處，非買山歸隱以全清譽，必附仰依人而受利用，從無第三選擇。歷代清流之處亂世，無不如是，此系士大夫階級固有弱點，非汪、胡個人或政綱問題。展堂右傾而受制桂粵，終無異汪、陳左派之於閻、馮。兆銘之不能勇退，亦以羽翼已成，附鳳者眾，斯人不出，如失業黨人何？一經組閣，必自陷於有責無權之境，實亦慢性政治自殺。代蔣被刺頗具象征性，蓋」兆銘本紀總贊」之要即在此四字。史公所謂」君任其難我任其易」是也。

汪閣實際作用，不外為藩臣籌餉替罪。張漢卿不戰棄榆關、熱河，視行政院」固守待援」令若草紙。汪院長固無如之何，汪都御史則有筆如刀，以辭職要張氏引咎。適之」獨立評論」譏其失相體是也，所未及者，汪氏本無相權而有清流之才，固陳蕃、張儉之流，入虞淵逐墜日者，使其身敗殉國，千秋萬世其名不朽；使其廢置終老，僅以言傳，則任公、適之歷史角色，必為兆銘所據，以言責人，書生本色，汪氏自能勝任愉快，較之周旋強梁，少繁劇而無責任。唯以此，愛惜羽毛如適之者必不能從政。而以汪之才，」我不入地獄」之旨，早悟於此，何待乎陪都之困？◆

（整理者注：見數卷殘編言論集八——汪院長清流本色）

三月二十七日，日本退出國聯。

三月三十日，國民黨中常會決議提前召集黨代會、國大，召汪兆銘復職。

四月六日，國府廢兩改元。

統一財政權以厚軍實，加強汲取能力以略民產，實系一事。

四月七日，回民變軍據喀什逐官軍。

四月十二日，歸化軍、東北軍據迪化逐金樹仁。

東北軍系拒不降日，假道俄境返國，受阻於回亂之張學良舊部；歸化軍系拒不降蘇、避難於華之俄軍舊部。實當前敵，新疆省軍以楊增新弱兵政策，不過軍事濟貧院而已。

四月十四日，盛世才自任新疆督辦。

四月二十二日，東京軍部宣布長城以內日軍單方面撤退。

五月一日，滿洲國切斷中東鐵路。

與國府中東路事件同一舉措，俄人凌華畏日，前踞後恭。

五月九日，外交部抗議蘇俄擅自出售中俄共同財產中東路，蘇俄外長加拉罕否認出售中東路。

五月三十日，中日停戰交涉開議於塘沽。

五月三十一日，《塘沽協定》簽訂，日軍撤歸長城線北，華軍撤歸延慶盧台線南，其間緩沖區由中國警察負責。

同日（五月三十一日），國府行政院長汪兆銘宣布《塘沽協定》不涉領土主權，純系局部軍事緩和。

六月七日，國聯顧問委員會否認滿洲國。

六月十九日，蘇俄外交次長薩可尼可夫承認蘇俄出售中東路於日本（五月九日加拉罕外長否認其事），唯稱此事無損中國利權，將來中國收回滿洲，該路仍系中國產業。

不言而喻，日本投降，前言循例作廢，一如蘇俄涉及滿蒙一切前言、前前言、前前前言。

八月十六日，察哈爾省錫林郭勒副盟長召集內蒙自治會議於百靈廟。

德王乞援關東軍，欲為新京（長春）之繼，與晉綏系（閻、傅）形成正面沖突，日本「援閻倒蔣」策自是陷於絕境。日人政令分歧，自亂陣腳者頗多，推本溯源，皆明治憲法之私智所賜。

同日（八月十六日），國府行政院長汪兆銘兼署外交部長。

自林文忠督粵以來，當此位者未有不身敗名裂者，巧宦無不知趨避。陳友仁、羅文幹皆抗戰派清流，亦自度德望未足止謗。環顧海內，華夏民族英雄、抗戰清流派以義烈論、以清操論，無出汪兆銘右者，身赴國難功成辭賞於前，指斥邊將以去救爭於後，無不昭昭在人耳目。若謂此公能為爵祿抑或塵世任何價值而不顧華族，則茫茫禹跡，再無可信之人。兆銘不出，如華夏何？如國府何？而國府真負兆銘矣！

八月二十二日，國府行政院決議以唐有壬出任外交次長。

汪陳改組派皆書生，無中央或地方任何軍人支持，所恃者清譽耳、義烈耳，激進青年之心耳。何況與蔣有隙，鮮有樂為國府保險絲而犧牲者，汪氏乃以一己之志逆眾論而獨行其烈德，【舍一己榮辱為華族求三十年自強緩沖時間，】陳公博諸大將皆知其禍，唯以不負信友故，繼兆銘烈士先入地獄為天下唱，大抵皆不得其死，汪氏個人感召力殆有不可思議者，此後中日名人原負反汪使命而來，竟受汪氏精誠所動，轉而出任汪記政綱義務辯護人，以至自毀前程者不絕，可為旁證。

九月二十二日，中國致公黨總理陳炯明（競存）卒於香港，年五十七。

真能不受外援，不賣國土，唯致公黨足以當之，而競存身後，亦不能守其宗風。

競存臨終遺言：「余家事無可告者，唯中心遺憾，無時可已。」「共和！共和！」。歷任方伯，家無恆產，病危不能支付香港房租，借宿人宅，死無買棺之費，族人挪用陳母預存棺木始得下葬。

競存吊孫文聯（一九二五）：「惟英雄能活人殺人，功罪是非，自有千秋青史在；與故交曾一戰再戰，公仇私誼，全憑一寸赤心知。」

九月二十六日，吉鴻昌、方振武抗日義勇軍回師襲北平，據湯山、高麗營。

吉、方以復察熱為詞，招募私軍出塞，頗受抗日捐款，胡漢民西南政務委員會望其抗衡蔣系，大力資助，華北國軍亦予默許（從而首先撕毀《塘沽協定》，予日軍部華人無信論絕好證詞）。今乃倒戈內向。有論者以為受蘇俄滲透，吉、方皆秘密共產黨員，欲借西北軍舊部建冀南蘇區者，存疑，待考。

九月二十七日，國軍、方軍戰於高麗營，方軍奔湯山就吉軍。

九月二十八日，吉軍、方軍棄湯山北遁。

十月二日，吉軍、方軍攻昌平。

十月五日，國民黨中常委免方振武國府委員職。

十月九日，百靈廟內蒙自治會議意見不合，解散。

十月十六日，方振武、吉鴻昌棄軍走天津，余部繳械。

十月十七日，國府行政院通過蒙古地方行政改革案，且擬改蒙藏委員會為邊防部。

國府雖外挫於強鄰，內亞推行大華國族主義，不稍怠懈。

十一月十二日，沙比提大毛拉、伊敏於喀什宣告成立東突厥斯坦共和國，舉加尼壓孜為大總統，沙比提為總理。

十一月二十日，十九路軍據閩，宣告廢除中華民國及國民黨，成立中華共和國人民革命政府。

十一月二十二日，李濟深出任中華共和國人民革命政府主席。

十一月二十五日，蘇俄紅軍入據伊犁塔城。

蘇俄紅軍介入新疆內戰，鋤張培元（伊犁鎮守使）、馬仲英（寧海軍支脈），扶植盛世才。

十二月七日，東京閣議決議支持華北自治。

十二月十六日，國民黨西南政務委員會胡漢民宣告閩變聯共叛國，為國公敵。

閩粵原有反蔣成約，以胡漢民反共重於反蔣，西南同盟破裂。

十二月十三日，達賴十三世去世。

達賴十三世與其集權維新政策同盡，主少國疑，拉薩恢復貴族共治【，西藏封建之大幸，西藏民族國家胎死腹中】。

中華民國二十三年（一九三四）一月一日，國府行政院長汪兆銘宣布政綱，以建設求統一，以均權求共治。

一月十三日，中華共和國瓦解。

一月十七日，國民黨中央政治會議通過內蒙自治辦法。

分區自治，即不准成立統一內蒙自治體，而於察、綏各省蒙區成立小塊分割自治保留地，等待消化。

一月十四日，內蒙代表赴寧請願，反對分區自治。

一月二十五日，國民黨四屆四中全會舉林森繼任國府主席。

二月六日，馬仲英入據喀什，東突厥共和國瓦解。

馬部攻迪化不利，欲取天山南路為家。

二月二十八日，國民黨中央政治會議修正內蒙自治辦法，准盟部改組為盟政府。

三月一日，遜帝宣統自任滿州國皇帝，改元康德。

三月六日，蘇俄紅軍度達坂追擊馬仲英。

四月十七日，東京外務省發布天羽聲明，反對各國援華，視華為保護國。

日本外交革命化，通向大東亞解放戰爭-種族革命論。

四月二十日，東京外務省聲明天羽聲明不含幹涉中國獨立、破壞條約體系之意。

事實在於，中日皆不滿於條約體系，而無力推翻，且須仰仗條約體系始能維護自身安全，因而自身陷於矛盾，忽而造反忽而保皇，時戰時和即此矛盾自然體現，以和難戰易，終不免全面戰爭。

六月九日，贛南紅軍西走。

七月一日，新生活運動總會成立於南昌。

七月十日，馬仲英棄喀什入俄（民國二十八年（一九三九）為蘇俄秘警戕殺）。

七月十九日，國府行政院長汪兆銘宣告監察工作服從黨的統一領導。

汪兆銘以國民黨宣傳部為私邑，黨國言禍，多出彼手，黨國盡瘁之臣，固非民國守經之臣。

九月一日，隴海西線（潼關-渭南）通車。

九月二十六日，中義相互升級公使館為大使館。

弱小民族平權-革命外交-使館通貨膨脹。

十一月十日，國民革命軍東路剿匪軍第四縱隊入據瑞金。

十二月三十日，鄂、湘、陝三省公路通車。

中華民國二十四年（一九三五）一月八日，外蒙軍犯喀爾喀廟。

三月二十三日，蘇俄、滿洲國中東路售買協定簽字於東京。

五月三日，西走紅軍渡金沙江入蜀。

五月五日，東京閣議決議駐華使館升為大使。

五月十四日，東京軍部反對中日使館升級。

六月十日，以日軍要求，國民黨河北省黨部撤出河北。

河北非黨化實際結果，為藍衣社、力行社等秘密組織地下統治，後者由民族主義激進青年組成，較黨部更傾向於排日運動。

六月十二日，東京軍部聲明，華北交涉出於華北地下排日運動，須消沒一切排日活動而後可。

國民黨原系革命政黨，地上組織地下組織不過左右手，區別僅在地下組織更激進更難問責而已。日人實踐軍部要求，非徹底毀滅國民黨而後可，終不免於民國二十六年（一九三七）陷入此一最後步驟。

六月二十八日，華北自治軍白堅武部自豐台攻永定門，北平戒嚴。

六月二十九日，國軍收復豐台，白堅武走天津。

七月二十日，國府行政院長汪兆銘病假，電訓副院長孔祥熙代理。

八月二十三日，汪兆銘復職。

十一月一日，國民黨四屆六中全會，汪兆銘遇刺重傷。

十一月十一日，平津衛戍司令宋哲元通電結束訓政，開放政權，實行憲政。

十一月十九日，華北親日各政團通電擁護宋哲元開放政權、地方自治。

十一月二十一日，國民黨五大決議接受憲法草案，召集國大。

十一月二十四日，殷汝耕於通縣宣告自治。

十二月四日，國民黨五屆一中全會宣布明年五月五日公布憲法草案，十月十日國大選舉，十一月十二日開國大。

若無內外患溝聯，民國二十五年（一九三六）將為行憲年。

十二月五日，華北親日自治團體請願於北平，要求自治。

十二月七日，國民黨五屆一中全會舉胡漢民、蔣中正為中常委正副主席，汪兆銘、蔣中正為中央政治會議正副主席，林森繼任國府主席，蔣中正為行政院長，孫科為立法院長，居正為司法院長，於右任為監察院長，戴傳賢為考試院長。

十二月九日，北平學生游行反對自治運動。

十二月十一日，冀察政務委員會組成，宋哲元任委員長。

多數委員非國民黨人，以塞自治派之口。

十二月十六日，國府五院院長及各部會長官宣誓就職。

十二月十九日，東京外務省宣稱，改立新約須待中國國內組織完成。

十二月十五日，汪內閣外交次長唐有壬遇刺不救。

中華民國二十五年（一九三六）二月二十日，西走紅軍渡河入晉。

二月二十六日，東京青年軍人暴動，戕高橋藏相，崗田首相僅以身免。

三月五日，廣田弘毅繼任首相。

激進化無從節制，唯有待其耗盡自身資源而自斃，否則壓制於一時一地，終不免發於他處，謀國之難，在於未入夾道，先知其禍，既入夾道，明知懸崖在前，終歸回車無術。然則先覺者多不理於眾口，持重者多蒙失時之譏，端在民族潛意識樂於偏容輕躁之誤、抑或迂腐之失，此間關涉尚有重於紙面制度者。民族猶人：有智計過人，百戰百勝不過一時炫耀，偶一失手則匹馬無還者；有保守愚鈍，臆則累失所損不出利息，畢生怨望而元氣自若者。此事固不足為淺人妄人道，信天道之無私無弊，斯亦足矣。

四月三十日，立法院通過國大組織法草案。

五月一日，立法院通過憲法草案。

五月五日，國府公布憲法草案（五五憲草）。

憲草體現元首政治精神，於革命編年史前篇已有略述，不贅於此。

同日（五月五日），紅軍余部奔還瓦窯堡。

五月十三日，德王自任蒙軍總司令於嘉卜寺。

六月二日，紅軍余部西走甘、寧。

【就外蒙乞俄援。】

六月四日，粵桂脫離國府。

七月七日，粵空軍棄粵奔國府。

七月十三日，國民黨五屆二中全會撤銷西南政務委員會、西南執行部。免陳濟棠職，以余漢謀代之。以李宗仁、白崇禧為廣西綏靖正副主任。組織國防會議，各省將領皆任委員。國府行政院長、軍事委員會委員會委員長蔣中正報告中日和平交涉以主權領土完整為底線，若至最後關頭，不惜一戰。

七月十八日，陳濟棠出亡香港，李宗仁就綏靖主任職。

八月二十九日，紅軍余部攻甘肅臨洮不克。

九月一日，粵漢鐵路通車。

前清原擬宣統九年（一九一七）借外資完工，以愛國故，延及今日，川漢路百年不成，徒亡清室。

九月二日，紅軍余部攻寧夏豫旺堡不克。

九月十八日，豐台演習日軍與國軍沖突，北平戒嚴。

九月十九日，中日兩軍脫離接觸。

此案與盧溝橋事變同一模式，此前此後類似沖突甚多，以大勢論，中日疑忌已深，解仇甚難，積薪滿室，火燭難防；以細節論，戰爭絕非必然爆發於明年七七，提早或推遲數年，至少於國民政府命運，有生死窮通之劇變，【汪兆銘之我屈國申，於兩線抗戰能守八年，居攻甚偉，汪兆銘之遇刺病休，國府內部妥協底線上升，於抗戰過早爆發，後方交通、建設准備未遂，紅軍殘部絕處逢生，皆有決定性作用。汪氏雖非民國之直臣，為民黨一派系盡瘁之臣，實無可疑。然則兆銘以激進青年起家，獨任鐵血，大暢種族之見，及其晚節末路，肉體生命、政治生命乃至歷史生命皆為汪氏自身衷心呵護全力培植之激進民族主義斷送，猶如弒父屠子歷史循環之具體而微，甚矣哉天道之可畏！】

九月二十一日，日本外務、陸軍、海軍三省要求華北自治，中日通航，降低關稅，聘用日顧問，取締排外運動。

九月二十三日，國府代表張群要求日方取消《塘沽協定》、《淞滬協定》及其後一切城下之盟，取消冀東自治，綏東剿匪，取締走私，禁止《辛丑條約》派駐日軍任意行動。

由於國民黨革命性質，有關緩沖區非軍事化條款，不過化明為暗，於黨國實質統治無礙，反而有自由行動而不必負責之利，至於約束軍人，日本任何政府無能為力，尤其在「二二六」之後，張群亦非不知，對照雙方要求，即知戰局已定，可爭者僅在提早推遲、選擇有利時間而已。此中要害，實在心理因素，民族革命黨之民族主義自尊心受侮已甚，練兵、建設稍有起色，即有針鋒相對、逐條回敬、不惜以同歸於盡求快之心，其下意識期待蔣中正所謂「最後關頭」一洗前恥久矣，不復計黃雀在後。

同日（九月二十三日），中日交涉停頓。

十月十五日，國民黨中常委決議國大延期舉行。

救亡壓倒一切，又一致命關口。

十一月九日，親日蒙軍犯綏遠。

十一月二十四日，援綏國軍克復白靈廟，蒙軍潰敗。援甘國軍破紅軍余部入甘支隊於古浪，紅軍大部覆沒，徐向前殘部西逸。

百靈廟心理作用，在於民族主義輿論以為日軍皆如蒙軍不堪戰，若有抗戰決心，復仇無難事，高調士大夫於抗戰過早爆發，局部妥協爭取建設後方不復可行，頗有功勛；百靈廟實際作用，在於雲集西北各系軍隊（尤以陳誠所部中央軍為要）盡赴綏遠，張學良再四請纓，蔣氏蔑視其戰力，令其充預備隊守關中，予其自尊心以致命傷害，同時造成西安僅為張、楊直系守衛之局，無此二者，西安事變難以發生。

十一月二十九日，第三路軍總指揮陳誠與傅作義會商軍事。

蔣中正擬乘勝直取察北，閻錫山持重不可，兩系大將各從其上，戰機旋失。雖然，百靈廟為各省各系軍人首次接受蔣委員長統一指揮而頗有戰績者，可謂舉國抗戰預演。

十二月四日，甘軍馬步青破紅西路軍殘部於永昌，紅西路軍瓦解。

西征盡覆，北道不通，百靈廟之役，國軍重兵集於內蒙，「國際交通線」不復可通，一旦蒙疆解嚴，各軍雲集秦隴，擬議之再長征甘南，勢必提前啟動，而古浪之役，胡宗南已據隴坂，馬步青家在河西，前途未可樂觀。機會之窗，至多不過數周而已。

十二月五日，日駐華大使川越表示中日交涉雖形勢悲觀，破裂之說聲囂塵上，尚未至絕望之時。

十二月六日，外交部聲明中日交涉以平等互惠、尊重領土主權為原則，綏變妨礙交涉，切望早日消除。

十二月十日，國府軍委會委員長蔣中正任命蔣鼎文為西北剿匪前敵總司令。

十二月十二日，西北剿匪副司令張學良、陝西綏靖主任楊虎城以兵變據西安，扣押蔣中正及其隨員。

◆高存信《往事回憶》記錄：

1961年12月12日，周恩來令劉鼎、申博純、南漢辰、高崇明、楊明軒、閻寶航、趙壽山組成七人小組，其後加入呂正操、劉瀾波（當時中共東北軍工作委員會委員），主持西安事變史料工作。

文革中，小組僅有劉鼎、呂正操幸存。

1979年5月，九人小組恢復，增補王炳南、宋黎（當時中共東北軍工作委員會委員）等人。

1982年4月，九人小組改名為「西安事變史領導小組」。

1982年5月17日，中宣部《宣傳動態》宣布「不要隨便出版．．．．．．有些事實需要核對，可以找全國政協『西安事變史領導小組』。」

原松江軍區保衛部長馬波生指控孫銘九為國、日雙重間諜，曾經攻占賓縣、暗殺陳雲。孫銘九罷政協委員。

應德田策劃、孫銘九刺殺王以哲，為二人自承。決策有三說：張慕陶；應德田及其「同志會」；中共東北軍工作委員會委員「個別領導」，事後中共罷黜劉瀾波、宋黎，改任高錦明、項乃光。◆

十二月十三日，國府革張學良職。

十二月十四日，蘇俄譴責張學良。

◆日蒙聯軍犯綏遠，蔣氏點兵西安，全國各軍雲集西北。張漢卿乞為前鋒，蔣氏輕之，叱令退為預備隊。張氏不堪其辱，怒而兵諫，望蘇、共守約為其聲援，反遭塔斯社誣為日本間諜，破壞抗戰，怒而送蔣反寧，故而終生不諒【共匪】反復無信，再四相招無片語之復。前後行徑皆出負氣，即俗語之「大少爺脾氣」。

【事後，我朝宣布蔣氏點兵西安，為剿共來，張氏倒戈為反內戰。其實當時共軍寥寥之數，何須舉國點兵，自蔣百裡至陳誠，皆入西安，唯有日軍始須各軍齊出。故而】胡適雲：綏遠前線（傅作義）聞（西安事變）訊，將士痛哭於寒風之中。認定張氏反抗戰而開內戰者，不獨蘇聯，日後反蔣之聞一多諸教授，無不責張賣國。國人皆曰可殺，蔣以舊情寬之，私告隨從，二人非如尋常長官部屬或盟友，近乎父子，不得不如此。◆

（整理者注：見數卷殘編言論集豆瓣紀念集——關於七七、八一三事變）

十二月十六日，北大各教授宣言譴責張學良。

十二月二十一日，紅軍入據延安。

張部先期（十二月十七日）讓城。

十二月二十五日，蔣中正、張學良抵洛陽。

中華民國二十六年（一九三七）一月二十三日，廣田內閣不容於軍部，總辭職。

二月二十一日，國民黨五屆三中全會通過「根絕赤禍案」，解散蘇維埃政府，收編紅軍，停止赤化宣傳，停止階級斗爭。

三月十二日，中國共產黨接受「根絕赤化案」。

五月三十一日，林銑十郎內閣總辭職。

六月十日，國大選舉籌辦開始。

七月七日，盧溝橋事變。

七月八日，今井-秦德純協定中日兩軍各回原防，脫離接觸。

七月九日，盧溝橋停戰。

七月十日，宛平、豐台沖突再起。

七月十二日，國府行政院長、軍事委員長蔣中正令冀察政務委員長宋哲元就地抵抗。

七月十六日，英美照會東京，不得擴大華北事變。

七月二十九日，通州民團擒冀東防共自治政府主席殷汝耕，解赴北平。

親日自治政權名義統治，實不敵國民黨地下組織實質去自治化。

七月三十一日，蔣院長、委員長宣告和平絕望，舉國抗戰。

八月十一日，日駐滬總領事崗本抗議華軍化明為暗，進據上海非軍事區，破壞淞滬停火協定。

就技術而言，日方指控為實，國府已謀先發於滬。

八月十三日，中日開戰於滬。

八月二十七日，國民黨中常委授權蔣中正組織大本營，行使三軍統帥職權。

八月三十日，軍委會行使大本營職權。

九月五日，日海軍全線封鎖中國海岸。

十一月十六日，東京閣議成立大本營。

十二月十三日，日軍入據南京。

◆《遠速》周刊五十九號記載：

一九三八年二月五日，日本大使館在南京舉行的茶話會上，新任南京地區西部警備司令官天谷少將就士兵們軍紀敗壞的原因，向各國外交代表提出了與松井大將類似的看法。第二天，美國駐華大使館二等秘書艾利森致電（檢證一九〇六）本國國務院，傳達了天谷少將說明的要點，內容如下；

少將認為，對日本軍在南京所犯的暴行問題感到十分遺憾，各國收到的報告特別強調這一點，需要說明的是，所以發生掠奪和暴行，是由於長期以來的緊張戰斗和遇到中國軍隊出乎意料的頑強抵抗。迅速進軍造成了糧食供應不足，軍隊的疲憊導致了訓練不夠。◆

十二月十四日，王克敏、湯爾和等組織中華民國臨時政府於北平。

五色旗遺老借外力報復黨軍北伐。

中華民國二十七年（一九三八）一月一日，蔣中正辭行政院長，孔祥熙繼之。

二月二十二日，日本政府呈總動員案於國會。

三月二十八日，梁鴻志等組織中華民國維新政府於南京。

同日（三月二十八日），蘇俄第三次強制流放遠東華人。

四月二日，國民黨臨時代表大會決議通過《抗戰建國綱領》，舉蔣中正、汪兆銘為正副總裁，成立國民參政會，成立三民主義青年團。

四月十三日，國家社會黨擁戴國府。

四月二十一日，青年黨擁戴國府。

六月十日，鄭州花園口決河阻敵。

七月六日，首屆國民參政會開幕於漢口。

七月十日，參政會決議長期抗戰。

七月十四日，參政會決議成立省、縣參議會。

參政會選舉常任委員會委員二十五人，閉幕。

九月十九日，國聯行政院通過中國提案，要求日本接受國聯歷次決議。

十月二十五日，日軍入據武漢。

十月二十八日，國民參政會復會於重慶，通過「敵人退出國土前，言和即漢奸」案。

十一月一日，國民參政會通過「擁蔣抗戰案」。

十二月六日，國民參政會閉幕。

十二月十八日，國民參政會會長、國民黨副總裁汪兆銘自重慶出走。

十二月二十二日，近衛首相宣言徹底消滅國民政府，建設東亞新秩序為基本國策。

十二月三十一日，美國重申條約體系不容片面廢止，不承認東亞新秩序。

中華民國二十八年（一九三九）一月一日，國民黨中常委臨時會議開除汪兆銘黨籍。

汪兆銘出走循北伐後黨內政爭一貫模式，而時勢已移，「一個國家、一個政黨、一個領袖」已成新規則，而汪氏自身於此亦有推波助瀾之功。

一月四日，近衛首相辭職，平沼繼之。

公卿膏粱、唯美主義者、王爾德翻譯家當此要缺，時代錯謬之甚。世界已遞交勤苦耐勞、絕無想象力平民子弟，戰爭總體化殘酷化亦其必有副作用。

一月十九日，蔣中正通電全國士紳協助征兵。

宋明以來，良家子不從軍久矣。國府驟效歐制，行總體戰，而後勤撫恤一片空白，基層組織脆弱空虛，自曝其弱點，積深怨於農，莫過於此。

一月二十日，國民黨中常會舉蔣中正為參政會議長。

同日（一月二十日），國聯行政院責其成員援華。

二月十二日，國民參政會第三次大會開幕，蔣中正議長主持。

戰爭即集權最佳友人。

二月十七日，參政會決議舉行國民抗敵公約宣誓。

二月十九日，參政會通過二期抗戰國策擁戴案。

二月二十一日，國民參政會第三次會議閉幕。

三月八日，英國宣布對華平衡基金借款一千萬鎊。

【三月十六日，西安行營抗議毛澤東擅組特區政府，勒索錢糧，強征壯丁。】

三月二十一日，國府秘警刺汪兆銘於河內不中，戕汪氏秘書曾仲鳴。

汪以遇刺關系，自知命不能久，自認倡導議和，不予敵黨漁翁之利，不負先總理托孤寄命之重。而於退隱休養或組織對立政府，游移未決。曾死無異代汪，兆銘文人性格發作，自謂伯仁由我而死，不負死友，唯有出山。

五月六日，汪兆銘赴滬。

六月一日，汪兆銘、周佛海、梅思平、高宗武赴東京。

六月十六日，汪兆銘與平沼首相談判時局善後辦法。

六月二十六日，汪兆銘赴北平與王克敏臨時政府談判。

北洋-廣州舊恨不滅。

六月三十日，國民黨頒布《限制異黨活動辦法》。

七月二十六日，美國廢除美日商約。

八月六日，日俄戰於滿蒙甌脫諾門坎。

八月二十八日，汪兆銘召集國民黨六大於滬。

八月三十日，平沼首相辭職，阿部信行繼之。

九月一日，蒙古聯邦自治政府成立於張家口，德王任主席。

九月九日，國民參政會第四次大會開幕。

九月十九日閉幕。

十一月四日，美國修正中立法。

十一月二十日，國民黨中執委舉蔣中正復行政院長職。

中華民國二十九年（一九四〇）一月十四日，阿部內閣辭職，米內光政組閣。

二月二十二日，十四世達賴坐床，國府遣吳忠信自印度入藏慶祝。

三月二十日，汪兆銘召集中央政治會議於寧。

三月二十九日，汪兆銘國民政府成立，宣告還都南京。

四月五日，國民參政會審議五五憲草。

四月六日，蔣議長至參議會議憲法問題。

四月三十日，共軍襲取米脂等五縣，逐陝西第二區行政專員何紹南。

六月二十日，法國維希政府接受日本要求，切斷滇越路。

七月十二日，英國接受日本要求，封鎖滇緬路三月。

歐戰敗局波及遠東。

九月二十六日，國民黨中常會決議國大延期。

十月八日，英國重開滇緬路。

十一月七日，汪政權接收滬法租界法院。

十一月二十六日，新疆省主席盛世才私訂《新蘇錫礦租借密約》。

十一月二十九日，汪兆銘就任南京國府主席。

十二月一日，美國提供對華信用貸款一億美元。

十二月二十三日，國防最高會議圈定第二屆國民參政會名單。

民國三十年（一九四一）一月十七日，國府取消新四軍番號。

【新四軍爭餉地，攻國軍於黃橋、曹甸（蘇北），諸將訟於重慶，蔣中正令其渡江北撤，新四軍懼江北日軍，改道茂林，穿越三戰區防線，為顧祝同包圍解散。】

一月三十日，陝甘寧邊區停用法幣。

三月一日，第二屆國民參政會開幕，共產黨團抵制。

三月八日，美參議院通過租借法案。

三月九日，國民參政會通過統一軍令政令案。

共產黨與重慶國府正式決裂。

四月十三日，蘇日中立協定簽字◆，雙方聲明「蘇聯保證尊重滿洲國的領土完整和不可侵犯。大日本國保證尊重蒙古人民共和國之獨立和主權」◆。

滿蒙互認，蘇俄封鎖西北交通線。

七月二十六日，英國廢除英日商約，凍結日本在英財產。

八月九日，國府公布《縣參議會組織條例》。

黨部圈定候選人，不圈定當選人。

◆十月三日，蘇聯、日本外交官達成協議：蘇聯撤銷對中國政府和蔣中正的積極支持，並願意約束延安政權的抗日行為：作為交換，日本承認並接受延安政權保有陝甘寧邊區的基地。（方德萬：《中國的民族主義和戰爭》，中譯本，生活．讀書．新知三聯書店，2007年，第68頁。）

《潘漢年的情報生涯》：

（岩井）他當然會想到潘漢年這位中共情報官員會利用袁殊和「岩井公館」獵取日、汪方面的情報。但他更重視潘漢年所能為他提供的有關中國內地以及重慶政府和蘇、美等大國關系的情報。（尹騏：《潘漢年的情報生涯》，人民文學出版社，2011年，第116頁。）

（都甲，李士群的軍事顧問，華中派遣軍謀略課長都甲大佐）都甲說：「清鄉」的目的是為了強化社會治安。日本方面目前最關心的是津浦南段的鐵路運輸安全。只要新四軍不破壞這一段的鐵路交通，日方則希望和新四軍之間有一個緩沖地帶。

潘漢年說：新四軍發展很快，目前正在穩步地鞏固和擴大農村根據地，也無意要立即占領鐵路交通線和其他交通據點。日軍方面要給新四軍有一定的生存條件，否則游擊隊就會隨時襲擊和破壞鐵路交通線。（尹騏：《潘漢年的情報生涯》，人民文學出版社，2011年，第168頁。）◆

十月十三日，蘇俄吞並「烏梁海共和國」。

清屬外蒙故地，段政府於俄國革命後收回駐兵，蘇俄逐華軍而設烏梁海共和國。

十月十五日，韓國臨時參政院集會於重慶。

十二月八日，珍珠港事變，英美對日宣戰。

十二月九日，國府對德意日宣戰。

正式宣戰要求交戰雙方接受禁運，若無盟國援助，中方所受損失大於日方。就日方而言，汪兆銘南京國府業已接管駐日使館，為日方承認唯一合法政府，因而不存在中日戰爭，僅有中日（汪）聯合強化治安問題。

十二月二十五日，日軍入據香港。

十二月二十九日，蔣中正代理外交部長。

中華民國三十一年（一九四二）一月一日，同盟二十六國簽約於華盛頓，相互保證絕不單獨議和。

一月三日，同盟國以蔣中正為中國戰區（含泰國、越南）盟軍最高統帥。

一月二十四日，遠征軍援緬。

二月十五日，日軍入據新加坡。

二月十六日，東條首相至國會演說解放東亞有色人種，推翻白人帝國主義崇高使命。

北一輝思想：英俄為世界階級斗爭之大地主，美國為大資本家，日本環境逼仄，革命情緒最高，天然系國際階級斗爭工會委員長。【阿附階級敵人之重慶叛匪，自屬叛徒內奸工賊無疑。】

三月二十九日，重慶國府頒布《國家總動員法》。

紙上談兵而已，農村基層組織根本不能支持總體戰，至內戰尤然。

四月八日，美軍首批援華物資飛越駝峰。

五月五日，援緬遠征軍渡怒江奔還，全緬、滇西陷沒。

六月二日，宋子文、赫爾簽訂《中美租借物資協定》於華盛頓。

九月五日，新疆省主席盛世才驅逐蘇俄人員。

蘇德戰爭之地緣政治反應。

十月二十二日，第三屆國民參政會開幕於重慶。

十月二十九日，參政會通過物價管制方案。

財政崩潰為中古國家長期支持近代戰爭必有結局，焦土抗戰本身即革命政府為爭民族體面而追求與敵同歸於盡。

十一月一日，中英美開築中印公路。

十二月十七日，行政院下令凍結工資物價。

無力平衡生產-消費、歲入-開支，絕不能避免惡性通貨膨脹，國府及中國中流社會已入毀滅單行道，所能爭者不外乎掙扎時間問題、體面退場問題。

中華民國三十二年（一九四三）一月九日，日本【-南京國府】宣言廢除日本在華特權、交還租界。

【就汪政權立場，此事與毛政權收回關東俄界同一性質，以忠於太上盟國交換復權。】

一月十五日，限價令執行。

此時米價已在戰前百倍以上，中產之家，大抵皆破，官商暴富與細民赤貧相對持。不待社會革命，通脹已完成籍產任務，無此預備，社會革命亦未必能行。

一月三十日，立法院通過《新聞法》。

二月四日，重慶國府批准《中美新約》。

恢復國權運動高潮，寧渝競爭性民族主義。

二月十一日，美參議院批准《中美新約》。

四月十日，蘇俄駐新疆軍人、技師撤離。

五月十八日，南京國府收回法租界。

八月一日，重慶國府主席林森去世，國民黨中常委舉行政院長蔣中正代理。

戰爭為集權之友，戰前視為不可思議者，今則為理所當然。

九月十二日，國民黨中常委決議戰後一年內召集國大，結束訓政，實行憲政。

確已踐言。

九月十三日，國民黨中執委舉蔣中正為國府主席、行政院長，孫科為立法院長，居正為司法院長，於右任為監察院長，戴傳賢為考試院長。

九月二十六日，國民參政會決議組織憲法實施協進會、經濟建設協進會。

九月二十七日，國民參政會決議中共及其軍隊踐約守紀。

共產黨議員早已退出參政會，否認重慶國府合法性，決議不過自說自話。

十月十日，重慶國府主席蔣中正就職。

十月二十一日，莫斯科三國會議，蘇俄反對列中國於四強，美國堅持。

十月二十六日，以美國堅持，中國列名於四強宣言。

十一月二十三日，蔣中正出席中、英、美開羅會議。

十一月二十六日，三國開羅宣言，要求日本無條件投降，割太平洋各島，朝鮮獨立，關東、台澎歸華。

中華民國三十三年（一九四四）三月十五日，重慶米價破四千圓。

去年限價令時五百二十圓。

四月一日，蘇俄犯阿山。

其時烏斯滿變民軍聯外蒙，攻迪化省軍於青河，蘇俄為其減壓，實伊塔三區革命預演。

八月四日，中英美聯軍克密支那，西道始通。

九月五日，國民參政會責問湯恩伯豫戰責任。

九月七日，國民參政會質問財政部報告。

九月九日，國民參政會通過軍公教待遇改善案。

大凡信任政府改善待遇，鮮有如願者。

九月十六日，國府主席行政院長蔣中正至參政會報告軍事外交經濟。

九月十七日，參政會通過蔣主席報告，通過國軍統一案、財政部長不得兼職案、地方民意機構加強案。

九月十九日，在野各黨組織中國民主同盟，張瀾任主席。

十一月二日，康青公路建成通車。

大後方交通建設頗有可觀，寶成、成渝二路奠基於此，亦「居之者不作」「爾等為蠻族築工」之例。

十一月十日，蘇俄突厥聯軍陷伊犁，宣告東土共和國獨立。

伊犁河水盡赤，塔城專員平戎率漢、回殘民走俄境，得生還。

同日（十一月十日），【南京國府主席】汪兆銘卒於名古屋，年六十二。

十一月十二日，陳公博繼任寧府主席、行政院長。

十二月四日，重慶國防會議以宋子文代理行政院長。

中華民國三十四年（一九四五）一月二十二日，中印公路通車。

一月三十一日，華軍、蘇軍戰於伊寧，華軍敗北，預七師副師長杜德孚死之，喪師四千。

四月二十五日，同盟四十六國會與聖弗蘭西斯科，議永久和平。

五月十四日，國民黨六大決議本年十一月十二日開國大。

五月十八日，國民黨六大通過憲政鞏固案，政治結社法，決議後方各縣市參議會自由選舉，撤銷軍隊、學校黨部。

除地方選舉外，皆未能踐行。

六月二十日，共產黨宣告抵制國民參政會及國大。

六月二十六日，同盟國會議通過《聯合國憲章》。

七月五日，共產黨要求取消十一月國大選舉，召集各政黨政治協商會議。

【據胡索珊《中國的內戰》，戰後歷次民調，擁戴共產黨者從未超過五分之一，始終居民調底部，尚遠遜於主張武力鏟除共產黨者。主張以政治途徑解決共產黨問題者多居民調一二位。】歷屆政黨間會議，共產黨從未支持盡早選舉。

七月七日，第四屆國民參政會開幕。

七月九日，宋子文-斯大林會議，蘇俄同意保全中國關東主權、領土完整，不以軍械支持伊寧東土共和國，對華交涉以重慶中央政府為限。中國同意默許外蒙獨立。

蘇俄三項諾言，無一兌現。外蒙獨立則為事實。

七月二十九日，蘇軍破華軍於額敏。

八月六日，美軍以原子彈襲廣島。

八月九日，蘇軍入關東。

八月十日，日本乞降。

八月十四日，《中蘇友好同盟條約》簽訂。許外蒙獨立公投，中長路及其沿路區域中蘇共管三十年，大連雙子港租與蘇俄三十年。反日軍事同盟三十年。

宋金海上之盟民國版，國府亡於是。陳寅恪：「日去俄來，東北終非我有。」「誰結宣和海上盟，燕雲得失涕縱橫。花門久已停胡馬，柳塞翻教拔漢旌。」

八月十五日，盟國許日本投降。

同日（八月十五日），蔣中正令南京日軍總指揮崗村寧次投降。

同日（八月十五日），朱德令崗村寧次投降。

八月十九日，蘇軍進抵長城。

八月二十二日，東土共和國軍陷和豐。

八月二十四日，立法院通過《中蘇友好同盟條約》。

八月三十一日，國府分東北為九省，設東北行營於長春，熊式輝任行營主任。

◆盛清以柳邊界滿蒙，自遼河及於松花江，遠較今之三省內蒙邊界偏東。乾隆十三年（一七四八）皇命蒙旗非皇室特許，不得私租旗地與漢人。此諭須與重申滿學，移旗人實關東諸詔合觀，皆視關外為國本，蒙旗為皇家右臂，內北國而臨華夏，其勢尚屬征服王朝，而漢民無敢議者。

僧王敗死，蒙藩奪氣。湘淮用事，朝廷漸屬漢家。安西建省，即北廷首次以中原為國本，北顧邊塞。戊戌庚子為滿蒙垂死反撲，春冰瓦釜，自不待言。光宣新政，朝廷徑以滿蒙為西南土司同列，視為待開拓客體，其勢已同拉鐵摩爾「內亞次帝國主義」，而江東小華夏主義勃然而興，頗有「革命即父債子還」之意。

庚子後財政危機，即拓殖直接動機。西法新政，華人所短，盡有人得其利我收其弊者。獨於邊務拓殖一事，漢人營之千年，經驗純熟，近師明治北海道樺太開拓，有利無弊。徐菊人總督關東（新三省盡取遼西、東蒙之地），岑西林巡守晉綏（兼統西蒙），皆曰：「天下大利莫如農。」民初北洋、西南對峙之形，已有隱勢。

拓務者，朝廷賣地收大利，田賦取永利；流民墾地受小利。獨以蒙旗為預定受害者【，類似「國有企業下崗老幹部」】。然亦不可以朝廷背盟，蓋拓務憲法依據，仍在乾隆十三年敕令。所需者，行使「最終解釋權」而已。旗地主權者為大清皇帝，非皇命不得私租私賣與漢民，即有皇命即可公租公賣與漢民之義。朝廷之不可不用讀書人，尚復何疑？

內蒙欲求外援，唯取日人，而日人政出多門，言無定准。巴布扎布受關東軍餉械舉事，而滿鐵後藤新平伯曰：「縱蒙匪擾滿洲良民，吾帝國之罪也。」朝鮮總督寺內大將曰：「蒙部不自解散，余當親簡朝鮮軍撲滅之。」巴布扎布敗死，奉軍完勝，亦日本「奉天派」對「大連派」之戰術勝利。日張漸入蜜月，漢民倍增，即東蒙之絕路。

張氏祖輩所領荒地，實亦柳邊外蒙地而非滿地。三省劃界，即否認東蒙概念，滿蒙同歸郡縣，不如西蒙尚許局部自治。日張近代化聯盟一日尚存，東蒙無望翻身。東北歸順國府革命外交，由「綏靖日韓而兼並滿蒙」一變為「排斥日韓而無視滿蒙」，東京「國際協調主義」潰敗，而後有「九一八」之難。

東蒙四旗贊助日版「滿洲國」遠較滿人積極，後者散居已久，勢難再合，而蒙旗尚有聚居地殘余可資利用。民國二十年，滿洲國立興安三省；二十二年復割熱河北境為興安南省，皆蒙古保護特區，禁漢民入境墾地，內治廢郡縣而復盟旗，直轄於新京蒙政部（部長為蒙人保留），以蒙古民族軍守土，滿洲國軍不得入境。諾門坎之役，蒙軍為日人效死。

興安四省東界，恰在晚清民國東三（四）省西界與盛清柳條邊中線，大體合於當時漢蒙居民區界限，可見滿鐵調查部頗有人才。其政治意義在於：承認蒙區東界退縮為既成事實，但「到此為止」，不可退至民國及大華國族主義心目中「合理邊界」（即民國東四省西界）。就當時比較而言，蒙人於日人之手所獲條件寬於【民國、】蘇俄，無怪西蒙頗有響應關東軍者。

抗戰勝利，國府揚眉吐氣，重劃東北九省，與西蒙三省皆制同內地，蒙部附從於州縣，民族區域自治名實皆廢。內戰大起，北軍以蘇俄、北韓、外蒙為沙發靠背，乃復內蒙民族區域自治，時民國三十五年（一九四六），民族自治區先於朝廷，於此僅見。其先，晉察冀邊區、東北自治政府皆循國府省界，自立門戶始於是，其東界復活興安四省東界，為「理應抹平之滿洲國」唯一政治遺產。◆

（整理者注：見劉仲敬：民族區域自治在「滿洲國」——《中日戰爭時期的通敵內幕1937-1945》書評）

九月三日，國府廢止戰時限制自由臨時法令，淪陷區免今年田賦，後方免明年田賦，緩兵役一年，全國減租減息。

同日（九月三日），華軍、蘇軍戰於精河，華軍敗北，師長郭岐死之，全師盡覆。

◆九月四日，蔣中正發布《抗戰勝利告全國同胞書》：

日本已向我們聯合國家正式簽訂降書，世界反侵略戰爭至今已經完全結束了。我們中國八年來艱辛的抗戰，到今天才算是達到了最後勝利的目的。今天是薄海騰歡的一天，也是我全國同胞在飽受艱難備嘗痛苦之余，應該慶祝鼓舞的一天。我們遙祭國父，告慰我們中華民國開國導師在天之靈，也可以告慰國民革命先烈和抗戰期中慷慨捐軀的軍民先烈之靈。我全國軍民經過這八年來無比的痛苦和犧牲，始結成今日光榮的果實；這一個光榮的果實，是全國同胞每一個人所應該十分尊重的保持的，只可使之發揚光大，不可使之有所損害，以至於喪失。中正個人感懷過去全國的奮斗，撫念當前的滿目瘡痍，更覺得感想萬千，不知所雲。

在此從戰爭到和平的緊要關頭，我們正與各盟部，結束五十年來日本侵略主義釀成的險惡局勢，共同締造東亞與世界普遍永久和平與安全；我們更須在四鄰親睦，四境安定之中，收拾戰局，恢復秩序，救濟收復區被難同胞，撫恤死傷軍民的遺族，安輯閭閻，醫治疾苦。而且為使過去犧牲真正有代價，更必須在此時此際開創民主憲政的規模，鞏固國家統一的基礎。我全國同胞在過去曾經團結一致以支持抗戰，爭取勝利，在今後必能團結一致，使民主與統一共底於成，使民生主義的政策與計劃在我和平安定的社會環境之中，得以貫徹實施。因此在薄海歡騰同祝勝利之今日，僅以國民政府關於內政最重要最具體的方針，陳述於我全國同胞之前，共資策勵。

第一，我們革命抗戰的目的，不只是在戰勝敵人，並且要建立三民主義新中國。在此八年抗戰之中，我全國軍民，歷盡艱辛，今當抗戰結束之後，全國同胞應有休養生息的機會。我們中國是以農立國的國家，全國人口大多數為農民，其次為工人，我們作戰部隊兵員的補給，以農民為主要來源，而後方武器與民生物資的生產以工人為基幹。在此抗戰的綿長歲月之中，工商都市大批殘破不堪，於是軍隊兵員的補充，與國家戰費的負擔，乃大部分部落在農民的肩上。今當抗戰勝利結束之際，農民之服役者，與工人之生產者，皆應使之早日減輕其義務與負擔。

國民政府體念及此，決定在今日頒發明令，全國兵役，自今日起，一律緩征一年。全國軍隊現役士兵，亦由軍政機關擬定退伍步驟，分期實施。國民政府對於戰士授田的辦法，亦已依照中國國民黨第六次全國代表大會所決定的綱領，次第訂定，克期實施。凡我曾經陷敵各省本年度的田賦，一律豁免一年；後方各省亦定於明年度豁免田賦一年。並責成主管機關和地方政府，依照二五滅租的原則，參酌各地實況，擬訂滅租辦法，限於本年十一月十二日以前，呈請國民改府核定，予以實施。我們認為，必須農工有喘息之機，而後社會有蘇生之望；而且必須農村生活有提高的方法，而後工商都市有復興的基礎。所以國民政府為全國同胞謀休養生息的最低限度辦法，不得不著重於農民與工人的負擔之滅輕，使其生活得以改善。至於其他積極方面，民生主義政綱和政策之實施，國民政府自當視此為實現三民主義之首要，引為政府今後最大之職責。

第二，抗戰結束之後，民主憲政不容再緩。國民革命的最高理想是全民政治，實現理想的最要關鍵，還政於民，而國民大會是國民政府還改於民必經的階段，也是國民革命必須完成的重要程序。在抗戰發動之初，我們預期抗戰勝利與憲政實施，畢其全功於一役。今當抗戰勝利結束之際，我們認為：憲政實施愈早愈好，因此召開國民大會不可再事遷延。我懇切希望全國同胞與各方賢達能一致真誠的為國為民盡量協助政府這一個政策，促成國民大會的及早召開，以祈求民主政治的及早完成，而不可再加以阻撓。當此長期抗戰勝利結束的時期，正是建國大業開始的機會，政府施政的方針，必將本於大公，出以至成，只要是在革命建國的最高原則三民主義不至動搖，和中華民國國民政府的法統不致紊亂的前提之下，一切問題無不可以推誠相與，方能求得合理合法的解決。

尤願社會賢達，各黨領袖，皆能參加政府，共策和平建國的百年大計。而在召開國民大會之前，政府甚願博訪，期無缺憾，就是國民大會的代表名額和其他有關的問題，政府亦可順應輿情使之合理的增加，和合法的解決。至於保障人民自由問題，國民政府除已切實施行人身自由保障法以外，且已決定克期取消新聞檢查制度，使人民有言論的自由；並將制定公布政治結社法，使人民有結社的自由。務使各政黨皆有共同的軌轍和合法的地位。如此，民主政治始能追溯英美以樹立五權憲法的典型。總之，我們要實現民主政治，應以法治為憲政的基礎，以憲政為民權的保障。軍閥時代以武力作政爭，藉地盤以自固的惡習，早成過去，決不是現代民主國家所當有，亦不是和平建國時代所許可。必使國內一切問題皆循政治方法求得解決，各方意見遵循法律軌轍以為目標，而後我革命先烈及全國同胞五十年來所共同祈求的根本大法，不至重蹈民國初年的覆轍，這是我們政府唯一的方針，也是全國人民最迫切的需要。

第三，國家的統一，是近代立國絕對必需的要素，抗戰結束之後，國家統一，必因國民全體的協力愛護而有堅實的保證。我們知道，國家統一是抗戰勝利的保證條件，我們更要知道，國家統一是民主憲政的唯一基礎。惟有統一的國家，才能收獲最後勝利的成果；亦惟有統一的國家，才能保障民主制度，發揚民意，集中民力，維護主權的獨立，完成建國的大計，以貢獻於國際和平與世界的繁榮。我們要完成國家的統一，惟一的前提，是要我全國軍隊國家化，在我國家領土之內，不可有私人的軍隊，亦不再有任何一黨軍隊；惟有軍隊不受個人私利一黨私見支配，而後國家的統一，乃有真正確實的基礎。我今日代表政府特別負責聲明，凡受國家編組和恪遵軍令的軍隊，其待遇必一視同仁，決不有所歧視；而且中國國民黨二十年來之軍隊黨部，今已完全撤銷，以樹軍隊國家化的先聲。我們希望全國同胞，認定軍令政令的統一，為國家存亡所系的命脈，共同一致，期其實現，加以維護。謹掬衷忱，為我國家的前途與人民的福利作懇切的呼吁。

上述三點，是我們當前最低限度的設施和最為迫切的要求。只要全國同胞撫循革命的歷史，接受抗戰的教訓，自能領悟破壞之後，必須繼之以建設，則破壞時期所受痛苦犧牲，終算是獲得了寶貴的代價。八年以來，我淪陷的同胞，或流離轉徙於異鄉，或顛頓病困於窮途，亟侍救濟；尤其是殘臂斷股的戰士，和孤兒寡婦的遺族，未尚撫恤；與後方同胞服兵役者，為國忘家，從事生產者負擔綦重。言念及此，不勝戰栗。所以我們今後的工作，不獨要恢復戰時為平時，並且要轉化無業為有業。我們國家的基礎，比聯合國任何一國為薄弱，我們抗戰的時間，比聯合國任何一國為久長。我們不但要在戰火的廢墟上精誠團結，一德一心建立現代國家，並且要充實國力，與聯合國共同負起國際和平世界繁榮的責任。

我們在創巨痛深的破壞之後，面對著任重道遠的建國大業，深覺工作的紛繁，彌感責任的重大。我誠懇希望全國同胞，對於上述最低限度的設施和最為迫切的要求，要舉國一致積極推進，期於完成。我們過去的工作，是軍事第一，勝利為先；我們今後的努力，則在國家統一，政治民主。我們只有共循統一與民主的道路，完成建國工作，實行國父的三民主義，才能同臻於國力充沛民生康樂的境域。五十年國民革命所期求，八年抗戰所祈向，就在於這個最大最後的成功。總之，我們必須以和藹親睦共同互助的精神，正視八年來國內殘破創痍的現實，而導國家於復興；更必須以堅救刻苦，自覺自勉的精神，使我中國躋於平等自由的現代國家之林，以慰國際友人的期望。我在今天溯憶抗戰的初衷，敬悼忠勇的先烈，感謝友邦的援助，懷念人民的痛苦，真覺得志想無限，特以這個內政方針普告於全國國民，切望真純坦白，共矢精誠，同負責任，以實現我們國家民族迫切的要求，達成我們全國一致奮斗共同建設的使命。◆

九月五日，蘇軍攻烏蘇，守軍萬人覆滅。

九月六日，東土共和國軍陷溫宿。

九月七日，外交部抗議蘇軍入新疆。

九月十一日，東土共和國軍進抵迪化西北二百裡，省府震動。

九月十三日，東土共和國軍犯綏來。

九月二十八日，華軍於河內接受北越日軍投降。

十月六日，蘇軍拒絕國軍自大連登陸。

十月十日，王世傑、周恩來簽訂《雙十協定》，同意召集政協會議，政治民主化，軍隊國家化。

十月十四日，國府代表張治中至迪化與東土共和國代表阿拉木江等談判。

十月十五日，俄使彼德羅夫拒絕國軍登陸大連港。

此時俄艦搶運山東八路軍先據東北，取日械。

十月二十三日，羅榮桓部八路軍自山東海道入據山海關。

十月二十四日，綏遠省主席傅作義抗議共軍犯察北綏東。

察、綏二省地當兩軍搶占東北（最大重工、軍工、軍械庫）要道，非宜生格外反共或共產黨格外敵視晉綏系，其勢有不得不耳者。

十月二十五日，王世傑、彼德羅夫約定，國軍自葫蘆島、營口登陸。

十月二十七日，共軍據葫蘆島拒國軍登陸。

十月二十九日，蘇俄遠東軍-東北行營簽訂撤軍協定，俄軍自十一月二日至十二月二日撤退完畢。

十一月一日，俄使彼德羅夫致外交部：營口已為不明身份軍隊強占，無法登陸。

十一月三日，共軍入據綏遠和林。

十一月十一日，美艦載國軍登陸於秦皇島。

十一月十二日，國府宣言於明年五月五日召集國大，結束訓政，還政於民。

同日（十一月十二日），共軍入據長春。

十一月十三日，東土共和國代表阿合買提江等至迪化與國府談判。

十一月十五日，國府主席蔣中正令東北行營撤離長春，抗議蘇俄違約引入共軍。

十一月十六日，國軍逐共軍李運昌部，出山海關。

十一月二十五日，共軍以火炮攻歸綏。

十一月二十八日，東北蘇軍延期撤退。

十一月二十九日，共軍賀龍部猛攻包頭。

十二月一日，出關國軍陷打虎山。

十二月二日，交通部宣布共軍破壞鐵路七十一處。

十二月七日，蘇俄宣告東北工礦業皆蘇軍戰利品。

非但席卷一切機器、動產，沿邊鐵軌亦寸寸拆毀攜還蘇聯。

十二月十六日，共產黨代表周恩來等至重慶參加政協會議。

十二月二十二日，日報承認日本在華軍民加入共產黨部隊。

滿洲日僑構成當地技術骨幹，關東「東方魯爾」工業成就、生活水准高於日本本土皆此關鍵少數貢獻。任何東北政權為保存生產力戰斗力起見，留用舊人，實有大利，此刻東北大部為蘇軍共軍所有，故招用日人、收編偽軍多為共產黨責任。國軍尚在遼西，無此機會，然晉閻等亦有羨慕日軍戰斗素質，編入國軍情事。

十二月二十九日，出關國軍入熱河境。

中華民國三十五年（一九四六）一月三日，出關國軍進抵新民。

一月十日，張群、馬歇爾、周恩來商定兩軍停火，恢復交通，周恩來同意國軍接收東北。

一月十五日，出關國軍入沈陽。

一月二十一日，俄使彼德羅夫照會外交部，東北日產皆蘇軍戰利品。照會長春行營，東北煤、電、鋼、化、水泥產業皆中蘇共管。

一月三十一日，政協會議決定：國大五月五日召集，制定憲法，憲法頒行六月內召集行憲機構。立法院民選產生。監察院省議會選舉產生。司法院即最高法院。行政院對立法院負責。省區為地方自治最高單位。

舊政協制憲妥協為五五憲草元首政治中央集權制與民元約法超國會制聯省共和國之平衡，保留五權憲法名稱外形，實質偷換為責任內閣制、地方自治。其後制憲行憲限於中國政治文化，未能完全貫徹其初衷，然保存若幹種子於「極端的年代」，其功究不可沒。

憲法協議大部出於國民黨內英美派人士（雷震初露頭角）及國社黨憲法學家張君勱等人，共產黨代表及國民黨實權派系僅爭國府委員會及聯合政府席位分贓問題，視憲法體制為無關緊要，其識見雖陋，頗可暗示各方皆無必戰之決心，否則不必斤斤於此，內戰實有交通事故式陰差陽錯因素，難以陰謀設計論解釋。鑒於聯合政府流產，此間爭執不贅述。

同日（一月三十一日），政協會議閉幕。

二月七日，憲法草案審議委員會組成。

國、共、民盟、青年黨、無黨派各五人，專家十人，共三十五人。

同日（二月七日),以撫順煤礦接受委員張莘夫遇害，東北接收暫停。

張氏為蘇軍管制區內「身份不明軍事人員」戕殺。抗議雖有聲色，延緩接收於國府一方更為不利。

二月二十二日，參政會要求蘇軍無條件撤離東北，調查張案。

同日（二月二十二日），重慶高校師生游行抗議蘇軍橫暴。

同日（二月二十二日），周恩來呼吁愛國不排外。

反美者愛國，反蘇者排外。及沈崇案發，國共雙方交換立場。

二月二十六日，美國國務卿貝爾納斯否認「三強協定」允許蘇軍沒收東北工礦業。

同日（二月二十六日），北平、杭州師生游行抗議東北特殊化。

三月二十三日，國共兩軍戰於撫順。

四月二日，國民參政會通過對政協報告決議文，閉幕。

四月四日，共軍入哈爾濱。

四月八日，出關國軍進抵四平，與四平共軍交火。

四月十五日，共軍入長春。

四月二十五日，東北蘇軍撤離哈爾濱。

五月五日，國府還都南京。

五月二十三日，國軍攻陷長春。

五月二十八日，國軍撤離越南。

六月六日，國府主席蔣中正同意東北停火十五日，周恩來接受停火。

六月七日，東北國軍停止前進。東北共軍攻拉法、哈拉海。

白崇禧以此單方面停火及拒絕滿洲國偽軍收編為致敗之因。

六月十九日，迪化聯合政府組成。

以蘇聯壓力，東土共和國代表同意加入省政府。此事實為中蘇外蒙爭議一籌碼。國府以外蒙賄蘇俄不援中共，蘇俄以東突三區賄國府割外蒙。

七月十二日，蘇北兩軍開火。

八月十四日，大同兩軍開火。

八月十九日，共產黨自衛戰爭動員委員會組成。

八月二十六日，北平兩軍戰於湯山。

九月十九日，周恩來退出停戰談判。

九月二十九日，共產黨正式拒絕參加制憲國大。

十月十一日，國軍攻陷張家口。

十一月十五日，制憲國大開幕於南京。

十一月十九日，國大通過《主席團選舉法》。

同日（十一月十九日），共產黨談判代表離寧返延安。

十一月二十一日，國大主席團產生。

十一月二十二日，立法院通過憲法草案。

十一月二十六日，國大通過議事規則，議案以制憲、確定行憲日期為范圍。

十一月二十八日，國府主席蔣中正提交憲法草案，立法院長孫科說明，國大主席胡適接受草案。

十二月四日，青年黨、民社黨議員發表本黨制憲意見。

十二月六日，國大分組審查開始。

十二月十一日，國大分組審查會修訂憲草第一條為「中華民國為三民主義民主共和國」，增列第三章「國大為代表國民行使政權之最高機關」。

國民黨多數派（五權憲法派）反攻，欲加強其全能國家性質，削弱舊政協憲法協議實質責任內閣制。後來之「雙首長制」騾式政制即二者雜交產物。民、青兩黨持保留意見。

十二月十四日，國大綜合審查委員會開幕。

十二月十八日，國大綜合審查委員會決議還原第一條為「中華民國基於三民主義為民治民享民有之民主共和國」。

十二月十九日，國大綜合審查委員會完成審議，憲草大體還原，修正案悉否決。

十二月二十一日，憲草完成初讀。

十二月二十四日，憲草完成二讀。

十二月二十五日，憲草完成三讀，通過。同時確認在任官員不得參選所在選區國大代表，明年十二月二十五日行憲。

同日（十二月二十五日），制憲國大閉幕。

中華民國三十六年（一九四七）一月一日，國府頒布《中華民國憲法》。

同日（一月一日），國府大赦。

一月七日，馬歇爾調處失敗，返美，發表報告雲國民黨反動派、共產黨極端派應為和平失敗負責，挽救之道在於政府內自由派與少數黨派優秀分子主政。承認國大業已制定一民主憲法。【（注意反動派一詞之發源流變）】

一月十八日，共產黨對司徒雷登大使重申以廢除國大憲法、恢復去年一月十三日軍事位置為和談條件。

二月二十八日，台北民變。

三月三十一日，國府頒布國大組織法、國大代表選舉罷免法、總統副總統選舉罷免法、立法委員監察委員選舉罷免法、行政立法監察司法考試五院組織法。

四月二十三日，新國民政府委員會成立，包容民、青兩黨及社會賢達。

五月二十八日，外蒙軍犯北塔山。

烏斯滿變民軍駐阿山，初從東突共和國，友蘇、蒙，今受迪化省府招安，化友為敵，外蒙素以承化寺-阿山於前清為蒙區，民國劃入新疆，久欲染指，不容烏斯滿歸華。

七月八日，吐魯番東突革命青年團舉事，駐軍克之。

七月九日，以吐魯番暴動，三區（東土）參議員退出新疆參議會，三區（東土）再分裂。

七月三十日，喀什維民游行，擁戴省主席麥斯武德，反共反分裂。

麥氏原系泛突世俗民族主義開山元老，自此派興，舊伊教順民主義沒落，安西多事。以其出身路徑，本應為國府死敵，然以蘇、共聯盟勢大，兩害取輕，轉為國府盟友，受新疆監察使、省主席要職。哈密變民領袖堯樂博斯亦以同一汪兆銘式處境，聯華反共，死忠於國府，猶愈於前清民國駐新文武盡可轉投任一大華國族主義政權。

十一月二十一日，行憲國大選舉投票。

十二月二十五日，訓政結束，《中華民國憲法》開始實施。

[返回](#目錄)

----

## Ⅻ 法統編年史

中華民國三十六年十二月二十五日，訓政結束，行憲開始。

孫文行憲三階段論、五權憲政論皆十九世紀自由主義立憲政體與二十世紀全能國家之中間過渡狀態，於真正全能國家社會革命缺乏預見，以至行憲始於兵火倉皇之際。◆法統徒具形式，強人玩弄神器。雖如是，法統形式之有無，仍然關系甚大。何也？所謂立憲政體，不外乎觀念行事高於實施權力之婉語。大凡有形態政治，無論如何虛偽，改組為立憲政體，無非在既有框架內調整比例，其道甚易。赤裸暴力、事實政權鄙視虛偽形式，因而自身無所依傍，無中生有、火中取栗，其道甚難。

【威權主義與布爾什維克初期差異不在技術，而在法統。依據歷史或法統權利，臨時采取非常手段（訓政）；依據反社會反權力原則，實施超越一切法律之赤裸暴力（列寧主義）。二者判然兩事。正如家庭暴力自始不同於搶劫強奸；前者濫用確實存在之傳統權力、僅僅違反公義，後者以赤裸暴力同時破壞傳統權力與公義。】

【沒有法統，不代表沒有傳統權力。妻子或臣民並不否定傳統統治者，僅僅希望其仁政；並不承認強奸犯在家中有份。無論其仁暴。暴力家庭易於為搶劫犯占領，然而強奸犯暴力必定多於家暴丈夫、左鄰右舍寬容家暴丈夫必定多於外來強奸犯。美帝對待東條首相與鄧、蔣與毛、沙特國王與伊朗領袖，從來無平等可言。】

【維多利亞女王承認法蘭西國王與共和國，唯獨歧視小拿破侖。而且，正統政權可以立憲（等於暴力丈夫改邪歸正）。僭主政權立憲等於自殺（等於搶劫犯被捕伏法）。】正統君主制或其他法統政權可以立憲成功，而僭主縱然渴望立憲，其存在仍然僅僅依賴勝利而非法統。路易•波拿巴雖有一八六〇年自由帝國、反對黨奧利維埃組閣、一八七五年退位路線圖，【始終嚴守承諾，】仍然不能合法化【，無法擺脫僭主代價】。無他，有赤裸暴力，以上虛文可有可無；無勝利，則自由帝國終須赤裸暴力仲裁。可見僭主只能成功，不能有任何失敗【，包括經濟失敗】。美女何患無夫，成功者何患無民。婚姻定義即為色衰而有夫如故，法統定義即為身敗而有民如故。故而愛情證明婚姻、政績證明法統，即小三、僭主自我安慰倫理。拿破侖政權必須永遠勝利始能固位，然此事等於要求婦女永遠美麗。而奧地利皇帝、吉米•卡特之流無論如何弱智，無須擔憂其黃臉婆地位。托克維爾所謂「為自由保存植物性生命」者，其唯法統乎？◆

（整理者注：上段見數卷殘編言論集豆瓣紀念集——法統地位，以及數卷殘編2013年4月30日的狀態）

中華民國三十七年（一九四八）一月五日，九龍警民沖突。

一月七日，外交部抗議英警違約，九龍城寨系中國主權范圍。

九龍華界飛地問題，民國堅持主權，英人事實管制【，97後並入特區】。

一月二十一日，立法院選舉開始。

二月二十八日，立法院通過本年上半年度預算案。

三月二十八日，國民參政會自行解散。

三月二十九日，首屆行憲國大開幕於南京。

三月三十日，國大預備會舉胡適為主席。

四月一日，居正加入總統競選。

四月五日，國民黨中常委舉總裁蔣中正為總統候選人。

四月八日，居正退出競選。

四月九日，行憲國大通過議事規則，審查提案范圍擴大。

四月十日，行憲國大通過議事日程。

四月十三日，財政、交通、經濟、糧食四部長至國大述職。

四月十四日，外交、內政、教育、社會四部長至國大述職。

四月十五日，行憲國大議總統緊急處置權問題。

四月十八日，行憲國大通過《憲法修正案》，增加《動員戡亂時期臨時條款》，總統得為緊急處分。【（臨時條款凍結憲政八十年，然於極端年代保存憲政之植物性生命不滅，究不可謂無功）】

四月十九日，行憲國大選舉蔣中正為總統（蔣二千四百三十票，居正二百六十九票）。

四月二十一日，行憲國大通過敦促蘇俄歸還東北物資案，收復琉球、大連、港澳案，確定對日和約原則案。

四月二十三日，行憲國大首次副總統選舉會，無人當選。

四月二十四日，二次副總統選舉會，無人當選。

四月二十八日，三次副總統選舉會，無人當選。

四月二十九日，四次副總統選舉會，李宗仁以一千四百三十八票勝孫科一千二百九十五票，當選副總統。

五月三日，國民黨中常委舉孫科、陳立夫為立法院正副院長候選人。

五月八日，行憲後首屆立法院開幕。

五月十五日，部分立法委員舉傅斯年為副院長候選人，抵制陳立夫。

五月十七日，孫科、陳立夫當選立法院正副院長。

陳以三百四十三票勝傅之二百三十六票。

五月十八日，行政院自請總辭職。

體現行政院對立法院負責。

五月二十日，蔣中正、李宗仁宣誓就職正副總統。

五月二十四日，立法院同意總統提名之行政院長翁文灝。

翁內閣為清流派，專家治國論者，司徒雷登大使希望所系，其出身、物望、政略皆酷似民初「名流內閣」、「好人內閣」，其結局亦同。

五月二十七日，翁院長至滬邀顧孟余出任副院長，並邀民、青兩黨入閣。

五月二十九日，青年黨同意入閣，民社黨（張君勱國社黨擴大之後身）拒絕。

六月一日，翁內閣組成，副院長顧孟余（汪陳改組派）、國防何應欽、財政王雲五、外交王世傑、教育朱家驊、交通俞大維、社會谷正綱、司法謝冠生、內政張厲生、農林左舜生（青年黨）、工商陳啟天、資源委員會孫越崎、蒙藏委員會許世英、秘書長李維果。

資源委員會為國府一大創造，黃金十年、抗戰建國以此為中軸，計劃經濟由彼一手締造，其歷史地位類似希特勒民族社會主義之先，有拉特瑙計劃經濟體系奠基。清流士大夫之「國難當頭，速成為要，民族高於自由」思路，以此最為經典，奧登所謂「獨夫不畏地學家」是也。

六月十六日，行政院以通貨膨脹，提高京滬公務員待遇四十二萬倍。

自克倫斯基以來，歷史一向以通貨膨脹完成共產使命，布爾什維克不過事後接受既成事實並加以規范，實非創造者，後人言其功罪皆不免過當。

七月二日，翁院長至立法院報告平抑物價政策。

七月十四日，監察院同意總統提名之江庸等十二人為大法官，否決史尚寬等五人提名。

七月十五日，監察院同意總統提名之考選委員陳逸松等十人，否決其余九人。

七月二十三日，立法院通過下半年預算案。

八月十九日，發行金圓劵，收兌法幣、金銀、外幣。

八月二十二日，翁院長令最高物價以本月十九日為准。

十月三十一日，行政院放棄限價政策。

金圓劵-管制經濟業已完成其沒收全民私有財產工作，為勝利者驅除。

十一月一日，翁院長、王財長請辭。

十一月三日，翁內閣集體辭職。

十一月十日，南京戒嚴。

十一月十一日，中國代表蔣廷黻至聯合國控告蘇聯違約侵華。

十一月二十六日，立法院同意院長孫科改任行政院長。

十二月二十二日，孫內閣組成。

十二月二十四日，立法院選舉童冠賢、劉健群為正副院長，代孫科、陳立夫。

中華民國三十八年（一九四九）一月二十一日，蔣總統下野，李副總統代行總統職權。

◆一月三十一日，傅作義以北平降。

傅宜生晉閻裨將，從民國二十八年閻之投機北伐，不敵奉張，諸軍奔北，傅獨據涿州死守，三月糧盡不退，張漢卿服其毅，許以獨立編制特供糧餉，傅始讓城。此系傅氏得意之筆，漸離晉系獨當方面之始。傅以重金買名士題詩：「新收涿州七千人，百日燕南集大勛。十六年來千古戰，英雄我愛傅將軍。」平津圍急，蔣氏數促傅軍海道南奔，宜生不為所動，欲抄涿州舊本，「我的二十萬不能動」。毛潤之亦如張氏許之。傅部讓城補給，久候之政工即入基幹，行三灣改編之「支部建在連上」，傅氏私家指揮系統竟如春冰，傅氏啞子吃黃蓮。廣州國府以閻主行政院徐永昌主軍部，北招傅氏。傅氏抱使痛哭，謂誤中圈套悔之無及愧對故主（徐為閻系四大軍長），唯先詐降招舊部屯田河套，謀姜維、金聲恆、李成棟之事以報漢。蔣聞而嘆曰：「畫虎不成必類犬！」傅叩毛周，願卸兵柄，歸耕河套，講水利以報國。毛呵呵大笑：邊省何足道，當以舉國水利付公。於是盤據老巢寓兵於農之夢破矣，全如蔣氏所料。傅在水部唯知畫諾，黃萬裡爭三門峽，傅若木偶然。彼時私財尚在，恐已無興致題「英雄無路傅將軍」矣。◆

（整理者注：見數卷殘編言論集四——英雄技窮傅將軍）

二月五日，行政院遷至廣州。

三月八日，行政院長孫科辭職。

三月十二日，立法院同意李代總統提名何應欽為行政院長。

三月十五日，立法院通過精簡行政案，合工商、農林、水利、資源委員會為經濟部，合內政、社會、衛生、地政為內政部，裁糧食部入財政部。

三月十八日，青年黨拒絕加入何內閣。

三月二十三日，立法院通過停止「臨時條款」適用。

四月二日，李政府要求就地停火，被拒。周恩來要求李宗仁、何應欽、白崇禧、顧祝同、於右任、居正以身為質，江南憲警完全徹退。

四月二十三日，李代總統奔桂林。

◆四月二十四日，南京、太原棄守。

辛亥之役，北國「海龜」與滿廷「確保相互毀滅」。此事側面後果，致袁項城重用可靠「土鱉」，而北洋歷史形象定格於粗胚土匪。唯一幸存「海龜」晉閻之長命，端在內交有術、保持」勝利者萬歲」先進思想。雖然，閻版地方自治頗有規模，模范省之號亦非妄致。彼之村政公開、財務審計制置諸今日亦有可觀。然終以道德人情共同體為訓，絕無司法獨立概念；勸循吏有余，發揮聯邦主義者寄望之縱向制衡則不足。

百川本意亦不過臨摹東洋，以村治改良吏治、推行軍國民教育耳。既無自我限權之心，自不樂漸推村治於縣府、培植立憲基礎。卓有成效之村治陽光法案，絕不用與省府自身。故其人首鼠半生頗積私財，較汪之一介不取，蔣之臨危赴難，未免失色。

百川幼習商賈、精於心算，以此為部屬畏服。自江南制造局【至上海磁懸浮】，華人建設項目以交學費為【第五項】基本原則兼【中國】主要特色，百川竟能破此傳統，創造節余預算九成五之奇跡，可謂「中國有外交及立商約以來唯一勝利」。晉人不視彼為國之瑰寶，安可得乎?

晉軍出省作戰，保持永敗紀錄，為東北西北軍所羞。內戰起於上黨，晉軍完敗，太原三面受敵、四塞援絕。平津倒戈徐淮潰滅，鐵鎖長江三日棄守，名城大邑聞風迎降，帶槍投靠以百萬計，江東名士海上賢達鱗集北平，林韓信飲馬西江，較今之游客，有速無遲。而太原守軍知其必敗，巋然不動。

羊城棄守，僅壞一海珠橋耳。晉陽堅壁，必已【柏林式】地道爆破術寸寸蠶食；城無完土，民無完卵。垂危苦戰者【」五百完人」】皆下吏偏裨，絕似江陰閻典史。此時佩中正劍「不成功，入政協」之上將主席可以斗量，晉頑之頑有甚於殷頑者。誰為華人地方自治必無功哉?

以漢儒政論，蔣系內重（中央集權）而有秦之土崩；晉系外重（地方分權）而有周之瓦解。馬基雅維利論政亦有同類言論，可證「東海西海心理攸同，南學北學道術未裂」。

閻氏暮年潛心學術，自創大同主義。【望文生義，極易誤為康氏大同至余氏大同之思想缺環。】究其實，大抵發揮朱子鄉老義倉諸政術，糅以後備役訓練，兵農合一思想，以道德共同體代西洋法治共同體。與梁漱溟鄉建論同嗣宗風（梁氏蒙古理學世家，熟於朱子，亦曾觀摹模范省，而後受聘魯韓實驗政治特區。）

【余英時華化韋伯，考證儒商倫理，頗有牽合之處。實則考證儒式宗族自治體或地方自治體材料更多立論更順，後之有識者不難勘發新義。】◆

（整理者注：見數卷殘編言論集五——閻百川之大同主義）

五月二十七日，立法院通過土改案。

五月三十日，何院長辭職。

五月三十一日，立法院否決李代總統提名之居正為行政院長。

六月三日，立法院通過李代總統提名之閻錫山為行政院長。

六月十一日，閻內閣組成，民、青兩黨入閣。

閻以組織戰時朝野一致內閣自任。

七月二日，行政院改革幣制，發行銀元劵。

七月八日，西藏攝政團驅逐蒙藏委員會駐拉薩機構，中國共產黨通電致賀。

八月四日，西藏攝政團以達賴十四世之兄嘉樂頓珠為使訪印度。


[返回](#目錄)

----


## 「1949年10月1日」之後的未出版部分

十月四日，立法院通過對蘇聯絕交案。

十月十二日，行政院遷至重慶。

十一月四日，拉薩政府外長索康聲稱西藏為獨立國。

十一月二十八日，行政院遷至成都。

十二月五日，李代總統赴美國。

十二月七日，行政院遷台北。

十二月十五日，吳國禎出任台灣省主席。

中華民國三十九年（一九五〇）二月十七日，李代總統以醫囑，拒絕監察委員返國要求。

三月一日，前總統、國民黨總裁蔣中正自行決定行使總統職權。

李代總統去國而不辭職，蓄意制造憲法危機，監察院彈李案尚未通過，國大、立法兩院會未有決議，蔣氏即斷然復職。其心非但不耐法定程序，更有懷念廣州革命時期獨斷獨行、馬到功成之意，以一切失敗皆由不能確定領導中心所致，殆欲以台北為第二廣州，樂為革命領袖不樂為憲政首腦。

同日（三月一日），閻內閣集體辭職。

三月八日，立法院同意陳誠繼任行政院長。

四月五日，行政院核准台灣地方自治試辦。

六月十三日，蔣氏頒布「檢肅匪諜條例」。

六月二十七日，杜魯門總統令第七艦隊保護台灣。

八月八日，台灣省政府禁止報刊使用日文。

十二月五日，立法院選舉劉健群、黃國書為正副院長。

十二月十五日，台灣省政府通過「整理地籍放領土地實施方案」「扶植自耕農實施方案」。

贖買式土改，論者已眾，不贅。

十二月二十七日，立法院通過行政院提議，以無法辦理全國自由選舉，首屆立法院任期延長一年。

無限期順延之始。

中華民國四十年（一九五一）九月二十六日，行政院公布「台灣省臨時省議會組織規則」「台灣省臨時省議員選舉罷免規則」。

十月十五日，行政院內政部通過「台灣省臨時省議會議員競選規則」。

十月十七日，行政院會議通過「戒嚴時期台灣省司法及軍法機構受理案件暫行辦法」。

實系政治案件與普通案件劃分辦法。

十月十九日，立法院接受劉健群院長辭職。

十一月三日，台北市各區選舉區長。

十一月十七日，台灣省臨時省議會產生。

由各縣、市議會間接選舉省議員，放棄選區直選。

中華民國四十一年（一九五二）二月一日，聯合國大會通過「控訴蘇俄違約案」。

三月十一日，立法院選舉張道藩為院長。

三月十八日，監察院通過黃正銘等七人為大法官。

五月二十日，大法官會議釋憲：監察院得向立法院提出法案。

七月三十一日，立法院通過「中日和平條約案」。

中華民國四十二年（一九五三）二月八日，台灣省各縣、市第二屆議會選舉。

二月二十四日，立法院廢除中蘇友好條約。

四月十四日，立法院再度通過任期延長（一年）案。

七月十日，大法官會議釋憲：國大集會日期推算案。監察委員限制兼任公職案。

九月四日，考試院頒布台灣省縣市長候選人資格條例。

九月二十五日，立法院通過國大代表出缺遞補補充條例。

十二月二十三日，立法院通過國大組織法第八條修正案。

法定人數降至三分之一。

中華民國四十三年（一九五四）一月五日，大法官會議釋憲：立法委員不得兼任國大代表。

一月二十九日，大法官會議釋憲：二屆立、監委員未能選出前，首屆委員繼續行使職權。

至此，戒嚴體制凝固，無限期國大、兩院居其核心，民主化與台灣化重合。

二月十九日，行憲國大第二次會議選舉胡適為主席。

三月十日，行憲國大通過監察院提案，罷免副總統李宗仁。

三月十一日，行憲國大通過「臨時條款」繼續適用。

三月十七日，行憲國大主席團公告：蔣中正、莫德惠、徐傅霖參加第二屆總統選舉。

三月十九日，行憲國大主席團公告：陳誠、王雲五、石志泉參加第二屆副總統選舉。

三月二十日，行憲國大第二屆總統選舉會，未能產生法定多數。

三月二十二日，總統選舉會二次投票，蔣中正當選。

三月二十四日，副總統選舉會第二次投票，陳誠當選。

四月十八日，台灣省議會、縣市長換屆選舉。

五月十八日，行政院總辭職。

五月二十五日，立法院同意俞鴻鈞繼任行政院長。

六月二日，台灣省議會選舉黃朝琴為議長。

省政府直轄於行政院，省議會無力監督中央政府，近於咨詢性質。

十二月三日，中美共同防御條約簽字於華盛頓。

中華民國四十四年（一九五五）一月十四日，立法院通過中美共同防御條約。

二月七日，徙一江、大陳島民於台灣，棄其地。

九月五日，駐閩北軍炮擊金門。

十月十一日，立法院決議終止對德戰爭狀態。

十一月一日，金門三軍聯合演習。

金門危機，兩府及其盟邦實力較量結束，遠東鐵幕凝固，軍-政競爭退居和平競爭幕後，不失為台民大幸，蓋全能國家體制源出大戰總體戰動員，享有平時即戰時優勢，利於斗爭，不利於和平競爭。攻守之勢既易，組織動員力將轉為純粹內耗破壞，兩岸形勢消長逆轉，即在民國四十四年至四十六年之間。

十二月六日，立法委員陳洪等質詢行政院，要求贊助琉球人民自決願望。

化琉球為第二韓國，於開羅會議後數年，不過反掌間事。於冷戰邊界凝固，華府有求於東京之日，僅有歷史珍玩價值。

十二月十三日，蔣廷黻代表否決「外蒙入聯案」。

以蘇方違約，華方就外蒙所作讓步失效。為民國以常任理事國地位否決外蒙，蘇聯報復性否決南韓南越及十三非共產主義國家入聯。

中華民國四十五年（一九五六）六月七日，海軍出巡南沙諸島。

以菲列賓率先提出領土要求故。

十月十日，九龍騷亂。

以親台市民懸青天白日旗慶雙十節，左右派民眾斗毆，警民沖突。

十一月十一日，蔣廷黻代表投票支持聯大通過「要求蘇聯自匈牙利撤軍，舉行自由選舉案」。

其時蘇軍入據布達佩斯，虜匈牙利總理納吉。

十一月十三日，立法院決議：要求駐聯大代表提案開除蘇聯出聯合國。

中華民國四十六年（一九五七）四月四日，前內閣總理外交總長顧維鈞出任海牙國際法庭法官。

五月二十四日，台北游行者毀美國使館。

以抗議劉自然案美國軍事法庭審判始，類似沈崇案，可異者在於台北警方態度近乎默許。

五月二十五日，行政院引咎辭職。

五月二十六日，行政院獲慰留，三治安官（台北衛戍司令、憲兵司令、警務處長）撤職。

六月二日，台灣省第三屆臨時省議會組成。

中華民國四十七年（一九五八）一月十九日，各縣、市議會選舉。

二月十四日，監察院彈劾行政院長俞鴻鈞不當兼職。

同日（二月十四日），俞鴻鈞請辭本兼各職。

二月二十六日，俞鴻鈞行政院長職獲慰留。

六月九日，監察院通過謝冠生、傅秉常為司法院正副院長。

六月三十日，行政院長俞鴻鈞辭職。

七月四日，立法院同意陳誠繼任行政院長。

七月十一日，立法院通過「大法官會議法」。

就字面而言，司法院大法官會議釋憲權大於美國最高法院；就實質而言，司法獨立時間表尚落民主時間表後。戒嚴時代監、司兩院多屬國民黨基本教義派，以打擊開明行政官為能事。

中華民國四十八年（一九五九）三月十六日，台灣省議會修正地方自治法規，縣、市議員基數增為二十名，鄉鎮代表仍為十五名。

六月二日，立法院通過「冤獄賠償法」。

中華民國四十九年（一九六〇）二月十二日，大法官會議釋憲：憲法所稱國大代表總額，當前應以依法選出而能召集之國大代表人數為計算標准。

二月二十日，行憲國大第三次會議開幕。

三月八日，行憲國大審查會通過「臨時條款」修正案，動員戡亂時期總統副總統任期限制不受憲法四十七條約束。

憲法四十七條，當選總統副總統得連任一次。今蔣氏第二屆總統任期將滿。

三月十一日，行憲國大三讀通過「臨時條款修正案」。

三月十二日，國民黨中央委員會舉蔣中正、陳誠為中華民國第三屆總統候選人。

三月十七日，行憲國大公告：蔣中正為總統候選人。

上屆選舉尚有民社黨及獨立候選人與國民黨候選人並列，今則以蔣氏為唯一候選人。

三月十九日，行憲國大公告：陳誠為副總統候選人。

三月二十一日，行憲國大選舉唯一候選人蔣中正為總統。

三月二十二日，行憲國大選舉唯一候選人陳誠為副總統。

三月二十五日，行憲國大閉幕。

十月八日，前國策顧問雷震以軍法審判定叛亂罪。

「臨時條款」修正，蔣氏違約聯任，國民黨內外自由派絕望，乃有組黨議。「自由中國」封、「中國民主黨」胎死，判定大中華文人士大夫自由主義反對黨喪失最後機會，未來歸於台灣本土草根民粹主義黨。蔣氏自命得計，無非鋤諍友而為死敵清道。

中華民國五十年（一九六一）十月二十六日，民國代表以棄權默許外蒙加入聯合國。

交換美國支持排除北京入聯。

中華民國五十二年（一九六三）六月二日，台灣省第三屆省議會組成，謝東閔、許金德當選為正副議長。

十一月二十一日，國民黨九大舉蔣中正繼任總裁。

十二月四日，副總統兼行政院長陳誠請辭行政院長，蔣總統提名嚴家淦繼任行政院長。

十二月十日，立法院同意嚴家淦為行政院長。

嚴內閣時代，即社會厭倦政治，唯求宴眠於強人-秩序之下，技術官僚抬頭時代。凡能經歷經濟起飛者，無不有一技術官僚專政-基礎建設期作為預備。此刻行政權重，立、監兩院屍位畫諾耳。然而立憲政體形式民主仍能保持其植物性生命，足以守先待後，維系無形態群眾仰視法統之本能敬意。未來群眾動員可以升華為民主黨爭，民主黨爭可以約束為立憲燃料，所賴者並非群眾領袖、政客、官僚之馬基雅維利理性計算，而系「法統」無文默諭之神秘尊嚴，能以感情煉金術，作用於人類理性之下不測之淵，默誘「居民」不致淪為「群眾」，反而升為「民族」。若無此植物性神經系統，或以理性建構思路一再摧滅之，強人「新權威主義」經濟起飛及社會分化之後，群眾原始力量將不能匯流為「以民主實質充實立憲形式」燃料，反而將泛濫為馬加比式暴民政治，毀滅一切形式，歷史撥回原點，一如迪亞斯、路易波拿巴、巴列維國王。推本溯源，造因種果，皆在前代，子輩食報而已，無能為矣。

中華民國五十三年（一九六四）一月二十六日，台灣第六屆縣、市議員及鄉鎮市長選舉。

三月三日，世界衛生組織否決北府加盟案。

民國以世衛為外交組織，否認政治之外有人類共同價值，確定惡例，終至作法自斃。回顧秦穆公「吾怨其君而衿其民」何以演為商君始皇、西歐國際法合於人道者大半出於貴族自由主義時代，幾澌滅於群眾平等-全能國家-總體戰世紀，當悟淺人呼為中西之別者，實系文明爛熟沒落後流氓無產者梁山秩序之於文明方興未熟之際紳士君子規則，無所謂中西，諸子生今之世，亦必傾心於莫扎特時代及其費厄潑賴，加秦政之謚於魯登道夫、列寧及其歷代傳人。

四月二十六日，台灣第五屆縣、市長選舉。

中華民國五十四年（一九六五）三月五日，副總統陳誠去世於任內。

四月二日，軍法審判定彭明敏、謝聰敏等叛亂罪。

政治民族主義以文人為核心，草根為原料。雷震、胡適反對黨乘本土缺乏高級士人之際，以其德望吸引本土文人，以「競爭性抑制」防止朝野政爭與省籍重合，最後機會已失。一旦「希望核心」凝固，迄今未有能以人力人智逆轉者，受殉道者之血灌溉，須彌芥子之微，參天巨樹已在其中。

五月十四日，廖文毅放棄台獨主張，返鄉。

士紳子弟、文人之雄、儒學世家、長老會新秀廖文毅及其政團實系梁任公進步黨、民、青兩黨在台翻版。若生於十九世紀自由主義樂園，此輩文人士大夫恰為傑斐遜民主主義、格萊斯頓式新輝格黨徒最佳種子。生於全能國家之世，真不堪秘密警察一擊。未來民眾領袖當出於草根、小資之門，習於粗鄙狂熱、不學無術、耐磨抗斗，始能適於大眾民主。然則人類文明主要創造者傳承者領悟者經兩度蹂躪，生氣絕矣。群眾民主雖有其麗，終如月輪，自身原無光輝，非賴已逝殘陽之明始得照人。人類文明去玄入庸，即入爛熟，黑旗將落，歸程隱隱，將付於純粹消費者——群眾鼓動家與後歷史「末人」之手。

五月二十日，東京「台灣民政黨」自行解散。

民、青兩黨木乃伊化，本土流亡政團不敵秘密警察。列寧式政黨出，士紳俱樂部式舊政黨即無生路，能勝布爾什維克式政黨者，唯有信徒團體、群眾民主，皆有阿米巴海洋性格，可耐受無限殺傷，以農葯為養料，完成其歷史宿命。

中華民國五十五年（一九六六）二月七日，行憲國大臨時會議通過「臨時條款」修正案，決議接受不修憲建議。

憲法所余者，僅法統神秘性之尊嚴而已。以「臨時條款」為實質基本法，的確較遷就行政需要反復修憲更能保護法統尊嚴。

二月八日，行憲國大臨時會議通過「兩權行使辦法」。

二月二十六日，行憲國大舉谷正綱為秘書長。

三月十八日，行憲國大公告蔣中正為第四任總統唯一候選人。

三月二十一日，行憲國大選舉唯一候選人蔣中正為總統。

三月二十二日，行憲國大選舉行政院長嚴家淦為副總統。

中華民國五十六年（一九六七）五月十九日，九龍民變。

文革左派在港。

八月十一日，香港政府關閉北界。

九月十一日，新台北（大台北）市議會組成。

中華民國五十七年（一九六八）四月二十一日，台灣第四屆省議會、第六屆縣、市長選舉。

中華民國五十八年（一九六九）八月二十四日，選務當局確定立法委員增選規劃：大台北市（四人），台灣省南、北區（共七人）。

本土化之星宿海。

中華民國五十九年（一九七〇）一月二十七日，立法院通過台灣省、台北市增選立委十一人資格案。

一月三十日，立法院決議增選後立委總額七百八十四人，出席院會法定人數一百五十七人。

四月二十五日，行政院副院長蔣經國遇刺於華盛頓。

新生代綠色政黨出身左翼，不取老派士紳俱樂部政黨，親近鄉土、工農，武裝斗爭晚至解嚴後仍列於正式綱領，設若生於中東、拉美，前途未可知。台灣形勢孤立，以美國為唯一信友，或許恰系台灣之大幸。

中華民國六十年（一九七一）三月十八日，台灣省議會通過地方自治法修正案。

四月十四日，台大學生舉行保釣游行。

六月二十七日，金門鄉、鎮官職改行民選後首次投票。

十月二十六日，聯合國通過阿爾巴尼亞中國代表權提案，駐聯代表周書楷退場抗議。

十月二十九日，立法院決議不承認聯合國任何有礙國權舉措。

十二月二十九日，台灣基督教長老會發表「原住民自決聲明」。

「台灣基度教長老教會總會常置委員會，鑒於可能嚴重地威脅台灣地區全民生存的當前國際局勢表示深切的關懷。秉著耶穌基督是全地的主宰，公義的審判者，也是全人類的救主之信仰，我們代表二十萬基督徒也願意代表我們同胞的心聲作如下的聲明與建議：

「現居台灣的人民，其祖先有的遠自幾千年前就已定居於此，大部分於兩三百年前移入，有些是第二次世界大戰後遷來的。雖然我們的背景與見解有所差異，可是我們卻擁有堅決的共同信念與熱望—-我們愛這島嶼，以此為家鄉，我們席望在和平、自由及公義中生活；我們絕不願在共產極權下度日。

「我們對尼克松總統即將訪問中國大陸的事甚為警惕。有些國家主張將台灣歸並中共政權，也有國家主張讓台北與北平直接談判。我們認為這些主張的本意無異於出賣台灣地區的人民。

「我們反對任何國家罔顧台灣地區一千五百萬人民的人權與意志，只顧私利而作出任何違反人權的決定。人權既是上帝所賜予，人民自有權利決定他們自己的命運。

「最近我中華民國在聯合國成為國際間政治交易的犧牲品是有目共睹的，依此情勢繼續發展，我們恐難免於像東歐諸國被共產極權壓迫的悲慘遭遇。為此我們呼吁政府與人民更加把握機會申張正義與自由並徹底改革內政以維護我國在國際間的聲譽與地位。

「最近政府一再強調起用新人，所以我們切望政府於全國統一之前，能在自由地區（台、澎、金、馬）作中央民意代表的全面改選，以接替二十余年前在大陸所產生的現任代表。例如德國目前雖未完成全國統一，但因西德臨時制憲使自由地區人民得以選出代表組成國會，此例可供我政府之參考。該國雖未成為聯合國會員卻因這種革新政體而贏得國際上的敬重。

「我們相信這種革新與改進必能使國際人士及本國人民感到確有公義的保證和內在的和諧。

「台灣基督長老教會總會議長劉華義、總幹事高俊明」

長老派自始即以「穩健共和派」立場顯身於英格蘭蘇格蘭兩王國，其政治理念與宗教理念幾不可分，以長期國會主流派外抗王黨內拒克倫威爾，播種於新大陸，以入華傳教為西進運動自然延伸，古爾德殉於拳亂，魯斯父子盡瘁於東國，抗戰軍興，援華最力，以蔣宋夫婦為基督教、文明、民主前敵英雄，尤多此派。台灣教會耕耘百年，於黨外無黨之際，無形中已有民間代表之望。韓、台、拉美威權政府能毀黨不能毀教，壟斷政治而不能壟斷民間，是以非但天主教美洲教會即左派，韓、台儒地亦有基督教大發展，教會幾同於民主反對派。民間生氣不絕，廟堂法統自若，此皆全能國家貌似而實非、可望而不可及者。

改革-民主-本土三位一體，自此已成定局，直至解嚴，雖細節未嘗稍易。尤可留意者，弱者之恐懼馬基雅維利外交，恐懼盟邦、權貴皆不可信，唯民間自救可免於被出賣，乃本土運動根本動力，「無歷史恩怨論」「敵人之敵即友論」「收買美國保護人反戈制台可以釜底抽薪論」無一非抱薪助燃之術，本土政治即孤兒心理，孤立愈甚，恐懼愈深，認同愈強，除非徹底毀滅或確保安全，薪必不盡火必不滅。

中華民國六十一年（一九七二）五月二十六日，行政院長嚴家淦請辭。

同日（五月二十六日），立法院同意副院長蔣經國任行政院長。

嚴去蔣代，僅屬宮廷政治、人事布局、趣聞逸事范圍，於歷史進程無甚意義，技術官僚秉國依舊，後人以蔣經國路線/時代命名之事物，無不開創、定型於嚴內閣任內，小蔣不過循其故轍，以其特殊關系增加社會就政策穩定之信心而已。設若張氏父子能謹守「東北堡壘」，信用王氏財政系或其他技術官僚，不逞內外交，不問中原，尊重條約權利、劃明界限不挑強鄰，則「台灣奇跡」原不難於半世紀前見於關東，大戰未必興於遠東。

十二月二十三日，立法委員增額選舉。

民國在台灣所謂「民主轉型」實為「民主上行」，民國三十九年兵戈未定，地方自治已切實辦理，此後地方選舉從未中斷。中央選舉以內戰一再延期，今則以變通方法，選舉有效治理地區代表，行憲自有延續性，不負法統，絕非解嚴後「忽然民主」。

本屆立法選舉，黨外（民進黨先聲）康寧祥、蔡萬財取台北，許世賢取雲林，黃順興取彰化，青年黨張淑真取基隆。無論就法理或現實論，民國行憲後固無一黨專政時期（雖有一黨獨大政治迫害時期），亦不待解嚴。

中華民國六十二年（一九七三）二月一日，台灣第五屆省議會組成。

三月十七日，台灣第七屆鄉鎮長、第八屆縣市議員選舉。

十二月一日，大台北市第二屆市議會選舉。

中華民國六十三年（一九七四）一月四日，大台北第二屆市議會開幕。

七月一日，十大建設開始。

中華民國六十四年（一九七五）四月五日，總統蔣中正卒於任內。

四月六日，副總統嚴家淦宣誓就任總統，大法官會議主席田炯錦監誓。

十二月二十日，台閩增額立法委員第二次選舉。

當選立委黨外增至六人，青年黨一人。

中華民國六十五年（一九七六）六月十日，任命台灣建設廳長林洋港為台北市長。

中華民國六十六年（一九七七），台灣基督教長老教會發表「人權宣言」。

「本教會根據告白耶穌基督為全人類的主，且確信人權與鄉土是上帝所賜，鑒於今一千七百萬住民面臨的危機，發表本宣言。

「卡特先生就任美國總統以來，一貫采取「人權」為外交原則，實具外交史上劃時代之意義。我們要求卡特總統繼續本著人道主義的精神，在與中共關系正常化時，堅持『保全台灣人民的安全、主權與自由』。

「面臨中共企圖吞並台灣之際，基於我們的信仰及聯合國宣言，我們堅決主張：『台灣的將來應由台灣一千七百萬住民決定』。我們向有關國家，特別向美國國民及政府，並向全世界教會緊急呼吁，采取最有效步驟，支持我們的呼聲。

「為達成台灣人民獨立與自由的願望，我們促請政府於此國際形勢危急之際，面對現實，采取有效措施，使台灣成為一個新而獨立的國家。

「我們懇求上帝，使台灣和全世界成為『慈愛與誠實彼此相遇，公義和平安彼此相親，誠實從地而生，公義從天而現』的地方。

「台灣基督長老教會總會議長 趙信悃（出國中）、總會副議長 翁修恭（代行）、總會幹事長 高俊明」

十一月二十二日，台灣第六屆省議員、第八屆縣市長、第九屆縣市議員、第八屆鄉鎮長選舉。

選舉中（十一月十九日），中壢選民以計票糾紛暴動，（反政府派）候選人許信良避嫌出走。

中華民國六十七年（一九七八）三月二十一日，行憲國大選舉行政院長蔣經國為總統。

三月二十二日，行憲國大選舉台灣省主席謝東閔為副總統。

五月八日，台灣省主席謝東閔及省府委員向行政院提請集體辭職。

五月二十五日，立法院同意經濟部長孫運璇為行政院長。

六月九日，特任台北市長林洋港為台灣省主席，以行政院政務委員李登輝繼之。

十二月三十一日，外交部宣布與美國斷交。

中華民國六十八年（一九七九）四月十日，美國國會通過與台灣關系法。

「與台灣關系法」前部拷貝「美台共同防御條約」，中美既成事實外交，台北取其果仁、北廷取其果皮，各自解讀、各取所需，維持場面有賴於小圈子外交，類似俾斯麥對俄對奧雙重保證之巧技，終毀於大眾政治之粗線條黑白對立。

六月二十九日，監察院彈劾桃園縣長許信良擅離職守、非法游行、簽署誣蔑政府文件生效，許縣長停職二年。台灣省府令省府委員葉國光代理桃園縣長。

十二月十日，高雄國際人權日集會，警民沖突。

美麗島事件，以台灣本土（黨外）議員、官吏、基督教長老會為組織中心，事後清算除制造若幹政治犯|流亡者為未來綠營凝結核外，並未改變雙方力量對比，次年立法選舉、後年地方選舉，因牽涉本案而喪失之黨外席位大體恢復。

中華民國六十九年（一九八〇）四月十八日，美麗島八被告定罪。

十二月六日，首屆行憲國大第二次增額選舉、首屆立法院台閩地區第三次增額選舉。

民、青兩黨最終退場，黨外（綠營）穩步上升，與國民黨預演兩黨制，大體維持一比四席次（上屆立法選舉席次一比六）。

中華民國七十年（一九八一）十一月十四日，台灣省議會、台北市議會、各縣市長選舉。

中華民國七十一年（一九八二）一月十六日，各鄉鎮長、各縣市議員選舉。

中華民國七十二年（一九八三）十二月三日，首屆立法院第四次增額選舉。

中華民國七十三年（一九八四）三月二十一日，行憲國大選舉蔣經國為第七任總統。

三月二十二日，行憲國大選舉李登輝為副總統。

中華民國七十四年（一九八五）十一月十六日，台灣省議會、縣市長選舉。

中華民國七十五年（一九八六）二月二日，台閩縣市議員、鄉鎮長選舉。

九月二十八日，民主進步黨成立。

黨外不待解嚴，即以神風隊員挑釁姿態沖破紅線，即以自身命運前途為賭注，賭民主化必勝，戒嚴必須解除，不容政府有灰色空間可以閃避。待戒嚴解除，安全組黨者千百無算，同歸於泡沫。群眾雖雲無識，賞功報德之必信，遠在帝王之上。

十二月六日，首屆行憲國大第三次增額選舉，首屆立法院第五次增額選舉。

國民黨五十九席，獨立人士二席，民進黨（內政部不允登記）十二席，台北選區為康寧祥（未來國防次長）、吳淑珍（未來總統陳水扁代理，陳為美麗島被告辨護，自身難保，吳代獄囚出征）。

中華民國七十六年（一九八七）七月十五日，戒嚴令解除。

中華民國七十七年（一九八八）一月一日，報禁解除。

一月十三日，總統蔣經國卒於任內，副總統李登輝繼之。

四月十七日，民主進步黨決議：「台灣為主權獨立國家，不屬於中國，其國際地位變更需經住民同意。」

中華民國七十八年（一九八九）十二月二日，首屆立法院第六次增額選舉、台灣省議會、台北市議會、各縣市長選舉。

民主進步黨取六縣、二十一立委，三分天下而有其一，群眾政治出籠。

中華民國七十九年（一九九〇）三月二十一日，行憲國大選舉李登輝為總統。

三月二十二日，行憲國大選舉李元簇為副總統。

十月七日，民主進步黨通過「台灣主權獨立」決議案。

中華民國八十年（一九九一）四月二十二日，行憲國大三讀通過廢止「臨時條款」。

四月三十日，李登輝總統明令宣告廢止「臨時條款」。

十二月二十一日，第二屆國大選舉。

僅限於台閩地區選民。

十二月三十一日，首屆國大、立法院、監察院三院議員集體引退。

中華民國八十一年（一九九二）五月一日，第二屆行憲國大通過憲法增修案，確定司法院大法官組成憲法法院、總統副總統皆有中華民國自由地區選出、省、市長民選。

修正刑法100條。原文「意圖破壞國體、竊據國土或以非法之方法變更國憲、顛覆政府，而著手實行者」，修改為「意圖破壞國體、竊據國土或以非法之方法變更國憲、顛覆政府而以強暴或脅迫著手進行者」。

十二月十九日，第二屆立法院選舉。

僅限台閩選民。中國國民黨一百零二席、民主進步黨五十一席、中華社會民主黨一席、獨立人士七席。

中華民國八十二年（一九九三）八月十日，新黨成立。

十一月二十七日，各縣市長選舉。

中華民國八十三年（一九九四）七月十八日，第二屆國大通過憲法增修案，確定總統副總統直選、取消行政院長副署權。

十二月八日、台灣省長、台北市長首次民選。

中華民國八十四年（一九九五）十二月二日，第三屆立法院選舉。

中華民國八十五年（一九九六）三月二十三日，第三屆國大選舉、首次總統副總統直選。

至此，全面民主化、本土化更替完成。

——《民國紀事本末》終。

